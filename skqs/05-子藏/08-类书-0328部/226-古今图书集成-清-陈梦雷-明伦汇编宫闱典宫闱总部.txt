
　宫闱总部汇考一
　　周
周制天子后立六宫三夫人九嫔二十七世妇八十
一御妻以听天下之内治外设小宰宫正宫伯掌王
宫之政令戒令及士庶子之在版者又有宫人掌王
之内寝内宰以阴礼教六宫其内则九嫔世妇女御
女祝女史共宫中之职外又有典妇功典丝典枲掌
女工之事内有司服缝人掌王后之服外又有染人
追师屦人共服饰之物皆统于天官冢宰此外春官
又有世妇掌宫中之宿戒而内宗外宗皆掌佐王后
祠祭之事
按礼记曲礼天子有后有夫人有世妇有嫔有妻有
妾

陈
注
三夫人九嫔二十七世妇八十一御妻自后而
　下皆三因而增其数妾之数未闻
大
全
马氏曰昏义
　古者天子后立六宫三夫人九嫔二十七世妇八
　十一御妻以听天下之内治此曰天子有后有夫
　人有世妇有嫔有妻有妾盖昏义言后宫之治故
　兼天子后言之而备六宫之数而妾不与焉曲礼
　言后宫之位故止言天子而备六宫之名则虽后
　之尊亦曰有后而妾之贱亦与焉
月令仲冬之月命奄尹申宫令审门闾谨房室必重
闭省妇事毋得淫虽有贵戚近习毋有不禁

陈
注
重闭内外皆闭也减省妇人之事务顺阴静也
　淫谓女功之过巧者
昏义古者天子后立六宫三夫人九嫔二十七世妇
八十一御妻以听天下之内治以明章妇顺故天下
内和而家理天子立六官三公九卿二十七大夫八
十一元士以听天下之外治以明章天下之男教故
外和而国治故曰天子听男教后听女顺天子理阳
道后治阴德天子听外治后听内职教顺成俗外内
和顺国家理治此之谓盛德是故男教不修阳事不
得适见于天日为之食妇顺不修阴事不得适见于
天月为之食是故日食则天子素服而修六官之职
荡天下之阳事月食则后素服而修六宫之职荡天
下之阴事故天子之与后犹日之与月阴之与阳盖
相须而后成者也天子修男教父道也后修女顺母
道也故曰天子之与后犹父之与母也故为天王服
斩衰服父之义也为后服齐衰服母之义也

陈
注
方氏曰六官天地四时之官也有六卿而又有
　九卿者兼三公数之则谓之九卿由公至士其数
　三而倍之止于九者阳成于三而穷于九以其理
　阳道故其数如此后治阴德而其数亦如之者妇
　人从夫故也六宫谓大寝一小寝五也先言六宫
　而后言六官者欲治其国先齐其家之义也
按周礼天官小宰之职掌建邦之宫刑以治王宫之
政令凡宫之纠禁

订
义
郑康成曰宫刑在宫中者之刑建明布告之
　郑锷曰考之于经不见宫刑之目盖宫中之刑宜
　隐也观王族有罪磬于甸人而礼以谓刑于隐者
　不与国人虑兄弟则王宫之刑宜益加隐可知
　王氏详说曰凡者总之辞凡宫则王宫后宫总在
　是矣　郑康成曰纠犹割也察也　郑锷曰纠以
　察其隐匿禁以止其干犯有内宰以宪禁令于北
　宫而纠其守矣小宰又建宫刑以治其纠禁其孰
　敢犯之哉　王岩叟曰纠以约其慢怠禁以止其
　邪僻不惟迩臣知所畏而后宫近习亦知所畏此
　乃先王治内之道　郑锷曰周官之制有王宫有
　后宫后宫则王之北宫王宫则路寝一小寝五是
　也至尊所居欲其严肃必有刑禁以治其政令故
　使小宰建之然非特治王宫而已凡宫之纠禁皆
　得以治之盖欲治其国先齐其家人君虽正身以
　齐家苟不用刑以威之则或恃恩而无所畏然齐
　家用刑则伤恩故使大臣驭之以刑也法在大臣
　恩在人主家其有不齐乎是刑之建宜使大宰今
　乃使小宰者岂非大宰论道佐王所以正其身而
　掌刑以治纠禁近于有司之职非所以尊论道之
　臣故欤然使大宰之贰掌之则察治者岂不尊且
　严哉　陈及之曰大宰于内外事无所不关预小
　宰宰夫是其属官也天官中既有内宰下大夫治
　王内之政令矣权岂不足以统宫内而又俾小宰
　之属预其事何也盖自宰夫以下即叙宫正宫伯
　二官宫正掌宫中徒役及诸官府在内者宫伯掌
　贵游子弟宿卫王宫者彼二官皆命士耳权轻不
　足以压人望故又俾小宰宰夫总之若内宰特治
　王内之政令以礼仪教王后夫人及九嫔世妇耳
　而宫中徒役宿卫之事无所干预也汉制虽有周
　官遗意以卫尉掌兵卫如周官宫正之职以光禄
　勋掌郎从宿卫如周官宫伯之职而大司马以三
　公都试郎羽林之属凡两宫地城门卫北军兵属
　焉近周制宫正宫伯之权统于小宰矣
宫正上士二人中士四人下士八人府二人史四人
胥四人徒四十人

订
义
郑康成曰正长也主宫中官之长
掌王宫之戒令纠禁以时比宫中之官府次舍之众
寡为之版以待夕击柝而比之国有故则令宿其比
亦如之

订
义
郑康成曰比校次其人之在否官府之在宫中
　者若膳夫玉府内宰内史之属次诸吏直宿若今
　部署诸庐者舍其所居寺也版其人之名籍待待
　戒令及比也夕莫也莫行夜以比直宿者为其有
　解惰离部署　王昭禹曰先王之于宿卫其比之
　也以时其待之也以版固已详矣而又夕击柝而
　比之以宿卫于王宫者宜致其严故也
辨外内而时禁

订
义
易氏曰王宫有内外自雉门内以至燕寝则为
　内自雉门外以至外朝则为外
稽其功绪纠其德行几其出入均其稍食去其淫怠
与其奇□之民会其什伍而教之道艺月终则会其
稍食岁终则会其行事凡邦之大事令于王宫之官
府次舍无去守而听政令春秋以木铎修火禁

订
义
史氏曰火星三月见于辰九月伏于戌修火禁
　于宫中必待春秋顺时令也
凡邦之事跸宫中庙中则执烛

订
义
王昭禹曰跸则以严于禁止为事执烛则以明
　于照察为事皆卫至尊之道也　史氏曰出入皆
　跸禁驰骤而肃喧哗也祭则执烛禁昏晦而防不
　虞也
大丧则授庐舍辨其亲疏贵贱之居

订
义
郑康成曰庐倚庐舍垩室亲者贵者居倚庐疏
　者贱者居垩室
宫伯中士二人下士四人府一人史二人胥二人徒
二十人掌王宫之士庶子凡在版者

订
义
王岩叟曰天子以天下为家守在四夷公卿大
　夫之子弟以天子为家守在王宫或谓王宫以士
　庶子守之则可若虎贲氏在国亦守王宫司隶帅
　四夷之隶执其邦之兵亦守王宫何也不知自中
　门以至路门皆宫也而王宫之卫自分内外各有
　其人士庶子之守在路寝之内次舍之中虎贲翟
　隶不属之宫伯此必在寝门外明矣
掌其政令行其秩序作其徒役之事授八次八舍之
职事

订
义
郑康成曰卫王宫者必居四角四中于侥候便
　也次其宿卫所在舍其休沐之处
若邦有大事作宫众则令之月终则均秩岁终则均
叙

订
义
王氏曰秩酒秩膳之类日月有焉故月终则均
　之劳逸剧易宜以岁时更焉故岁终则均之
以时颁其衣裘掌其诛赏

订
义
郑康成曰颁班布也衣裘若今赋冬夏衣也
　郑伯谦曰宿卫之兵有四居则有宫中之徒役公
　卿大夫士庶子以为环列腹心之卫宫正宫伯所
　掌是也出则有虎士八百人掌先后王而趋以卒
　伍视朝则在路门之右若虎贲所掌是也奉舆马
　督扈从视朝则在路门之左则有太仆以掌之执
　其兵器服其兵服以卫王门之外朝在野外则守
　内列则有司隶以掌之所谓使其属帅四夷之隶
　是也由是言之环列腹心之卫非兵卫在内而不
　出虎士之卫王不出亦不行四翟则以王之出而
　环卫诸门侍御仆从之役则以王之行而饬整驺
　从此宿卫之别也
宫人中士四人下士八人府二人史四人胥八人徒
八十人

订
义
王昭禹曰宫官之属有宫正宫伯而又有宫人
　者盖宫正掌王宫之戒令纠禁宫伯掌王宫之士
　庶子凡在版者是其所掌及于宫中之官府次舍
　宿卫之事而宫人之所掌则止于修治宫寝与凡
　共王劳之事而已
掌王之六寝之修

订
义
王氏曰王朝有三寝有六阴阳之义也　郑康
　成曰六寝者路寝一小寝五　玉藻曰朝辨色始
　入君日出而视朝退适路寝听政使人视大夫大
　夫退然后适小寝释服是路寝以治事小寝以时
　燕息焉　王氏详说曰王谓之六寝掌之者宫人
　后谓之六宫掌之者寺人宫人之职以中士四人
　为之寺人之职以王之正内五人为之郑氏以正
　内为路寝是已
为其井匽除其不蠲去其恶臭

订
义
贾氏曰谓于宫中为漏井以受秽又为匽猪使
　四边流水入焉井匽二者皆所以除其不蠲洁又
　去其恶臭之物
共王之沐浴凡寝中之事埽除执烛共炉炭凡劳事

订
义
郑康成曰劳事劳亵之事
四方之舍事亦如之

订
义
史氏曰王巡狩而适四方必有次舍其所掌亦
　不外是居高明远浊秽所以养神明而清志虑也
内宰下大夫二人上士四人中士八人府四人史八
人胥八人徒八十人

订
义
郑康成曰内宰宫中官之长　王岩叟曰宫中
　官不过三项宫正宫伯宿卫之官今之环卫是也
　宫人掌王寝洒扫次舍之事今之修内司是也至
　于内宰凡宫中之奄竖与诸嫔御皆在所统则今
　之入内内侍省都知是也其体甚大其官甚尊其
　长以下大夫其属无下士可谓尊矣
掌书版图之以治王内之政令

订
义
郑康成曰版谓宫中阍寺之属及其子弟录籍
　图王及后世子之宫中吏官府之形象　郑锷曰
　小宰所治之王宫乃王之六寝此所治之内宫盖
　后夫人所居之宫乃王之北宫
均其稍食分其人民以居之

订
义
易氏曰郑氏谓稍食为吏之廪禄人民为吏之
　子弟恐非吏与子弟所可得而至胡五□疑官吏
　与妃嫔杂处以经考之自有明文秋官掌戮曰宫
　者使守内盖王内之职惟内小臣奄四人为上士
　其余皆非命士则知所谓宫者皆人民也以版图
　之法治之如某所为宫某所为寝某所为庐舍分
　以守之故曰分其人民
以阴礼教六宫

订
义
郑司农曰阴礼妇人之礼　郑锷曰周制后有
　六宫犹王有六寝正宫一以听内事燕宫五以息
　燕其制以一宫为中四宫处四角而正宫一则在
　前不名曰寝乃曰宫者盖寝则息燕之义宫则隐
　蔽之言息燕非妇人所宜言而妇人以隐蔽为自
　重故王谓之寝而后则名曰宫六宫者指后言之
　不曰王后而曰六宫不敢斥言王后之尊与王同
　体不斥言示训也
以阴礼教九嫔

订
义
郑锷曰九嫔九人犹朝之九卿经曰内有九室
　九嫔居之外有九室九卿朝焉嫔居九室掌妇学
　之法以教九御祭祀则赞后宾客则从后所任为
　尤重不知礼则上纳王后于邪下帅九御为非矣
　故亦以阴礼教之
以妇职之教九御使各有属以作二事

订
义
郑康成曰妇职谓织纴组紃缝线之事　杜子
　春曰二事丝枲之事　王昭禹曰大宰以丝枲之
　职任嫔妇内宰以丝枲之事作九御盖九御勤于
　丝之事则天下无不蚕者九御勤于枲之事则天
　下无不绩者　郑锷曰说者谓周制天子六宫自
　后而下有三夫人九嫔二十七世妇八十一御妻
　内宰宜皆在所教也独教六宫教九嫔教九御上
　不及夫人下不及世妇何也盖夫人犹王之三公
　坐而论道三夫人亦从论妇礼者三公不必备惟
　其人非明道者不可以处其位然不明妇礼岂可
　以处三夫人之职哉六宫之尊犹且教之则三夫
　人从可知矣嫔之为宾也犹朝之九卿焉而妇则
　执妇道以事人者也于其尊而有宾道者犹且教
　之则世妇从可知矣
正其服禁其奇□展其功绪

订
义
王氏详说曰后六服夫人揄翟阙翟九嫔则鞠
　衣世妇则展衣女御则缘衣此所谓正其服
大祭祀后祼献则赞瑶爵亦如之

订
义
郑锷曰周制王后无祭天之事则大祭祀者祭
　宗庙也　王氏详说曰王以圭瓒酌郁鬯祼后以
　璋瓒酌郁鬯祼王以玉爵酌醴齐朝献后亦如之
　王以玉爵酌盎齐馈献后亦如之若夫后所酌瑶
　爵者谓羡尸时也盖王之羡尸以玉爵酌醴齐后
　之羡尸以瑶爵酌盎齐是九献之礼后与王之所
　以相为异同也
正后之服位而诏其礼乐之仪

订
义
郑锷曰后之服六而祭祀之服所用不同祭各
　有位而后之位所立各异如祭先王则当袆衣祭
　先公则当揄狄祭群小祀则当阙狄是正其服也
　如君在阼则夫人在房君西酌牺象则夫人东酌
　罍尊是正其位也
赞九嫔之礼事凡宾客之祼献瑶爵皆赞

订
义
郑康成曰谓王同姓及二王之后来朝觐为宾
　客者祼之礼亚王而礼宾献谓王飨燕亚王献宾
　也瑶爵亚王酬宾也坊记曰阳侯杀穆侯而窃其
　夫人故大享废夫人之礼
致后之宾客之礼

订
义
郑康成曰谓诸侯来朝觐及女宾之宾客
凡丧事佐后使治外内命妇正其服位

订
义
郑康成曰使使其属之上士内命妇谓九嫔世
　妇女御　郑司农曰外命妇卿大夫之妻王命其
　夫后命其妇
凡建国佐后立市设其次置其叙正其肆陈其货贿
出其度量淳制祭之以阴礼

订
义
刘执中曰朝以听天下之政故君立之天道也
　市以聚四方之货故后立之地道也　礼库曰周
　制国君夫人世子命夫命妇过市皆有罚所以别
　朝市辨义利分贵贱今内宰却佐后立市市井之
　令出于房闼之中此渐不可长而况宫中之秘密
　却与市井之事其意果安在　王岩叟曰此特体
　地道以始立市耳既立则后何预其事　王氏详
　说曰洛邑营于周公摄政之五年此书作于六年
　是朝市之位已立矣何于此而复佐后立市乎是
　知此书周公作之为天下后世法　王氏曰次其
　官之次则司市所为思次介次是也叙其地之叙
　司市所谓各于其地之叙是也肆谓陈物之肆肆
　长所谓各掌其肆之政令是也　杜氏曰淳读为
　纯纯谓幅广制谓匹长　郑康成曰阴礼妇人之
　祭礼
中春诏后帅外内命妇始蚕于北郊以为祭服岁终
则会内人之稍食稽其功事

订
义
王氏曰内人王内之人
佐后而受献功者比其小大与其粗良而赏罚之

订
义
王昭禹曰典妇以功献于后内宰则佐后而受
　之
会内宫之财用正岁均其稍食施其功事宪禁令于
王之北宫而纠其守

订
义
贾氏曰正岁建寅之月　王氏曰稍食岁终既
　会之矣正岁又均焉功事岁终既稽之矣正岁又
　施焉　郑康成曰北宫后之六宫谓之北宫者系
　于王言之明用王之禁令令之守宿卫者
上春诏王后帅六宫之人而生穜稑之种而献之于
王

订
义
郑康成曰六宫之人夫人以下分居后之六宫
　者古者使后宫藏种以其有传类蕃孳之祥必生
　而献之示能育之使不伤败且以佐王耕事共禘
　郊也
九嫔

订
义
郑康成曰嫔妇昏义曰古者天子后立六宫三
　夫人九嫔二十七世妇八十一御妻以听天下之
　内治以明章妇顺故天下内和而家理不列夫人
　于此官者夫人之于后犹三公之于王坐而论妇
　礼无官职　薛平仲曰周官言夫人多矣而夫人
　曾不列于官九嫔世妇女御又不言其数三公固
　无官也嫔妇女御之以德进者不徒求以充位也
　内宰自内竖以上皆所以纪纲王宫之治而九嫔
　以下所以辅成王内之治者非法不立非人不行
　内外盖一道所以叙次之别如此　陈君举曰妇
　人女子常与至尊幽居九重人弗得见骄蹇自恣
　无所不至故使之分职于六宫附属于冢宰而天
　官内宰春官世妇又得以参检其事与夫妇妾贱
　人自相使令而无畏忌者不同矣汉高之戚夫人
　留侯曰骨肉之间虽臣等百人何益袁盎却慎夫
　人坐文帝怒说以人彘乃从使大臣得与内事其
　如是乎后世一女专恣而公卿附离之不暇尚何
　冢宰之能率
掌妇学之以教九御妇德妇言妇容妇功各帅其
属而以时御叙于王所

订
义
贾氏曰妇学之谓妇人所学之所谓妇德
　妇言妇容妇功也　易氏曰内宰言其学之已成
　者故谓之阴礼九嫔言其学之未成者故谓之妇
　职　王氏详说曰内宰之教举其要也九嫔之教
　致其详也故以妇学为言　史氏曰九嫔受教于
　内宰谓之阴礼故能知内学之法法者规矩准绳
　也　郑康成曰九嫔以下九九而御于王所九嫔
　既习于庶事又备于从人之道是以教女御　刘
　执中曰一曰妇德妇以柔顺贞洁为本而皆本于
　德二曰妇言者言其心之声心怀温柔则言温柔
　心怀正顺则言正顺三曰妇容者谓用礼以正其
　容也容见于身则动根于德德以正其心而礼以
　正其容故能步武成于宫商动静中于礼乐诗不
　云乎被之僮僮夙夜在公被之祁祁薄言还归四
　曰妇功功者德行之实有德行以饬其身而无功
　实以事其上虽有宠禄不足以自固矣故有宗庙
　之祭祀笾豆之濯溉不可以不致其洁有王后之
　奉养膳羞之精隽不可以不尽其心有祭服之元
　黄岁功之所施不可以不致其力有粢盛之馈食
　荐彻之赞佐不可以不尽其礼骄侈之习与性俱
　成安知四事为不可忽所以有赖于九嫔之教
　郑康成曰教各帅其属者亦使九九相与从于王
　所息之燕寝御犹进也劝也进劝王息亦相次序
　凡群妃御见之法月与后妃其象也卑者宜先尊
　者宜后女御八十一人当九夕世妇二十七人当
　三夕九嫔九人当一夕三夫人当一夕后当一夕
　亦十五日而遍云自望后反之
凡祭祀赞玉齍赞后荐彻豆笾

订
义
郑康成曰玉齍玉敦受黍稷器
若有宾客则从后大丧帅叙哭者亦如之
世妇

订
义
王昭禹曰执箕帚以事人者谓之妇记曰纳女
　于天子备洒扫妇之事人有广嗣之义故谓之世
　妇　郑节卿曰天官世妇以广嗣为义春官世妇
　卿以掌女宫之宿戒名同而官异不得不分内外
　　郑康成曰不言数者君子不苟于色有妇德者
　充之无则阙
掌祭祀宾客丧纪之事帅女宫而濯摡为齍盛

订
义
贾氏曰祭祀黍稷舂人舂之人炊之故知此
　世妇非舂非炊是差择也　郑锷曰所用之器则
　濯摡以致洁所奉粢盛则差择以致精先王之置
　世妇岂徒奉左右以为悦哉其所掌者重矣
及祭之日□陈女宫之具凡内羞之物

订
义
郑康成曰□临也内羞房中之羞　贾氏曰谓
　饵粉糍案少牢皆从房中而来
掌吊临于卿大夫之丧

订
义
郑康成曰王使往吊　贾氏曰案司服公卿大
　夫皆王亲吊之此又使世妇者盖使世妇致礼物
　但吊是大名虽致礼亦名为吊　王氏曰世妇视
　大夫故使吊临于卿大夫之丧
女御

订
义
郑康成曰昏义所谓御妻御犹进也侍也
掌御叙于王之燕寝

订
义
刘执中曰九嫔云以时御叙者朔望尊卑之叙
　此言御叙于王之燕寝者以九人长少为叙　李
　氏曰女御掌叙于王之燕寝不使九嫔世妇掌之
　防上之专□盖女御官卑不敢嫉□自专则内无
　怨女子孙众多
以岁时献功事

订
义
王昭禹曰岁时者岁终之时典妇功所谓秋献
　功是也　郑康成曰丝枲成功之事
凡祭祀赞世妇大丧掌沐浴后之丧持翣

订
义
王氏曰后之丧持翣者女御以蔽饰后为事
从世妇而吊于卿大夫之丧

订
义
郑康成曰从之数盖如使者之介云
女祝四人奚八人掌王后之内祭祀凡内祷祠之事

订
义
郑康成曰内祭祀六宫之内门户祷疾病求
　瘳祠报福
掌以时招梗禬禳之事以除疾殃

订
义
贾氏曰招者招取善祥梗者御捍恶之未至禬
　者除去见在之禳者推却见在之变异　陈君
　举曰胡五□谓宫闱不当有此且曰此殆汉世女
　巫执左道入宫中为厌胜之事耳是盖未察先王
　之意古人通天人彻幽明动则有祭故食则祭先
　饭桑则祭先蚕农则祭先啬与夫祭行祭门祭
　祭表貉祭先牧祭马祖等类不一不惟不忘初之
　意盖神所在有之故所在祭之皆先王谨微之意
　所以自尽焉外朝有司巫男巫女巫内朝有女祝
　所掌者大抵类后世淫祀祈望非福然先王不以
　为不可必设官以掌之者交三才之道也推其意
　不惟祈福祥求永贞设而必若此者人臣爱上之
　祠华封之祝尧天保之报上亦其义耳若曰人事
　既尽此等事一切勿讲则非圣人之意后世人主
　不修人事祈望非福若秦始皇汉武帝之求神仙
　梁武帝之奉佛法又非先王事神之本意
女史八人奚十有六人掌王后之礼职掌内治之贰
以诏后治内政

订
义
王昭禹曰王后之礼各有所职若祭祀之礼则
　有荐彻宾客之礼则有献酬其职女史掌之王后
　以礼动当以其职告上
逆内宫

订
义
郑康成曰钩考六宫之计　贾氏曰谓六宫所
　有费用财物及米粟皆当钩考之
书内令凡后之事以礼从

订
义
贾氏曰大史以书协礼事执书以诏王此女史
　亦执礼书以从后
典妇功中士二人下士四人府二人史四人工四人
贾四人徒二十人

订
义
郑康成曰典妇功者主妇人丝枲功官之长
　陈君举曰凡三官悉用士人先王以此人主奢俭
　所系国家利害所关非士大夫为之则害国乱政
　必不得已与内宫相关通如内小臣缝人之类则
　用宦者耳　贾氏曰有贾四人者以其丝枲有善
　恶贵贱则须贾也　史氏曰妇人女子嫉□贪鄙
　骄奢淫佚皆起于饱食终日无所用心今使之趋
　作不倦则心之所存日在于此不见异物而迁正
　有赖于典妇功
掌妇式之以授嫔妇及内人女工之事赍

订
义
王昭禹曰式言所用之式法言所治之法所用
　之式则多寡之数所治之法则精粗之度知其所
　为之法然后可授其为女功之事赍　郑康成曰
　事赍谓以女功之事来取丝枲　史氏曰授其赍
　者给其丝枲之物　黄氏曰事赍治丝枲之事及
　转致杂费
凡授嫔妇功及秋献功辨其苦良比其小大而贾之
物书而楬之

订
义
郑司农曰苦读为盬谓分别其缣帛与布纻之
　粗细皆比方其大小
以共王及后之用颁之于内府

订
义
黄氏曰典妇功诏典丝典枲共之
典丝下士二人府二人史二人贾四人徒十有二人
掌丝入而辨其物以其贾楬之掌其藏与其出以待
兴功之时

订
义
王氏曰以其贾楬之防其贱贸贵　郑康成曰
　丝之贡少藏之出之可同官也时者若温暖宜缣
　帛清凉宜文绣
颁丝于外内工皆以物授之

订
义
黄氏曰外内工九嫔世妇及诸侯夫人大夫妻
　　贾氏曰以物授之若缣帛则授以素丝若文绣
　则授以彩丝
凡上之赐予亦如之

订
义
郑康成曰王以丝物赐人
及献功则受良功而藏之辨其物而书其数以待有
司之政令上之赐予凡祭祀共黼画组就之物

订
义
郑康成曰以给衣服冕旒及依盥巾之属白与
　黑谓之黼采色一成曰就　薛氏曰天子缫斿十
　有二就就成也曰组就者以组为就也其致美乎
　黼冕之意与　史氏曰朱绿元黄止为祭服而不
　敢他用知其难得也
丧纪共其丝纩组文之物

订
义
王昭禹曰丧纪有用丝以为线缕有用纩以充
　衣褥或用组文以为物之饰
凡饰邦器者受文织丝组焉

订
义
郑康成曰谓茵席屏风之属
岁终则各以其物会之

订
义
王氏曰典丝典枲岁终各以其物会之防其以
　贱贸贵
典枲下士二人府二人史二人徒二十人

订
义
王昭禹曰麻之未缉者谓之枲典枲所掌其物
　非一独以枲官名盖麻为女工之正
掌布缌缕纻之麻草之物以待时颁功而授赍

订
义
郑康成曰缌十五升布抽其半者白而细疏曰
　纻杂言此数物者以着其类聚众多草葛之属
及献功受苦功以其贾楬而藏之以待时颁颁衣服
授之赐予亦如之岁终则各以其物会之

订
义
史氏曰岁终之会各以其物知其出纳之数
内司服奄一人女御二人奚八人

订
义
郑康成曰内司服主宫中裁缝官之长　史氏
　曰春官有司服掌王之吉凶衣服今掌后之吉凶
　衣服者不得不以内司服别之　贾氏曰奄一人
　者以衣服事多须男子兼掌与妇人同处故用奄
　　郑康成曰有女御者以衣服进或当于王广其
　礼使无色过
掌王后之六服袆衣揄
音
遥
狄阙狄鞠衣展衣缘衣素
沙

订
义
郑锷曰天子之服九王后之服六者盖天子阳
　道九者所以取乎阳数之极王后阴道六者所以
　取于阴数之中天子之九祭服六常服三王后之
　六祭服三常服三王后无天地山川社稷之祭故
　服止于三或九或六无非取法乎阴阳之义
辨外内命妇之服鞠衣展衣缘衣素沙

订
义
郑锷曰内命妇之服惟此三等外命妇之服视
　其夫之爵其夫孤则服鞠衣其夫卿大夫则服展
　衣其夫士则服缘衣或者谓在内之臣有公卿大
　夫之殊在外之臣有公侯伯子男之等三等之衣
　上不及王公之妻外不及诸侯之妻何也窃以为
　诸侯之妻从其夫之命数而三公之妻不可以常
　制论以次而推三公之妻宜服阙狄三公出封则
　为大国之君以君子偕老之诗观之卫乃侯国爵
　耳诗人言夫人之服则曰其之翟也其之展也上
　三衣有翟下三衣有展其下王后一等无袆衣而
　已三公之妻盖如是也何则三公在朝屈于王则
　服子男之服其妻亦屈而服子男之妻阙狄耳出
　封则宜加礼记有夫人屈狄之文又有夫人副袆
　之文夫人屈狄者指三夫人言之夫人副袆者指
　上公之妻或者又谓内命妇之服九嫔则鞠衣世
　妇则展衣女御则缘衣然九嫔而上有三夫人自
　夫人以至女御凡四等此所辨者止于三服何也
　窃以为三夫人之服亦不可以常制论盖三夫人
　之服自袆衣而下凡有二等有时而揄狄亦有时
　而阙狄也观礼经列九嫔世妇女御于内官之列
　而无三夫人之职盖尊之也是故中宫有后则夫
　人之礼屈而服阙狄与三公之妻在朝从子男之
　妻之服同中宫或阙则夫人之礼伸而服揄狄与
　侯伯出封其妻则服揄狄之服同内司服之言辨
　如此而已然所辨者有三等之殊妇人以纯素为
　本则一而已故皆素纱
凡祭祀宾客共后之衣服及九嫔世妇凡命妇共其
衣服共丧衰亦如之
后之丧共其衣服凡内具之物

订
义
王昭禹曰内司服所掌主以共后故生也共其
　所服及其死也亦无以异于生凡内具之物则后
　生时所用纷帨线纩之属亦共之此事死如事生
　之意
缝人奄二人女御八人女工八十人奚三十人

订
义
王昭禹曰所谓女御八人非王宫八十一女御
　之数　郑康成曰女工女奴晓裁缝者
掌王宫之缝线之事以役女御以缝王及后之衣服

订
义
刘执中曰女御缝王及后之服者奄所以董其
　工而役之裁缝者也女御所以取其制授之修短
　者也王及后至尊非女工可得度量
丧缝棺饰焉

订
义
丧大记曰饰棺君龙帷三池振容黼荒火三列
　黻三列素锦褚加伪荒纁纽六齐五采五贝黼翣
　二黻翣二画翣二皆戴圭鱼跃拂池君纁戴六纁
　披六此诸侯礼也　礼器曰天子八翣诸侯六翣
　大夫四翣汉礼器制度饰棺天子龙火黼黻皆五
　列又有龙翣二其戴皆加璧
衣翣柳之材掌凡内之缝事

订
义
贾氏曰郑丧大记注引汉礼翣方扇以木为匡
　广三尺两角高二尺四寸柄长五尺以布覆之
染人下士二人府二人史二人徒二十人

订
义
郑伯谦曰锺氏染羽以充国之用染人掌丝帛
　以充王后之用内固不可以兼外先王防微杜渐
　之意
掌染丝帛

订
义
刘执中曰染丝帛者染而后织者上也织而后
　染者次也
凡染春暴练

订
义
史氏曰凡染事所以设色于布帛线缕以供帷
　幕幄帟衽席衣服之用故春云暴练欲其白而受
　采　王昭禹曰氏练丝帛皆昼暴诸日是也
　贾氏曰春阳时阳气燥故暴晒之
夏纁元

订
义
郑康成曰纁元者谓始可以染此色者元纁者
　天地之色以为祭服石染当及盛暑热润始湛研
　之三月而后可用　贾氏曰夏暑热润之时以朱
　湛丹秫易可和释故夏染纁元　王氏详说曰夏
　纁元则考工锺氏也其职曰三入为纁五入为緅
　七入为缁虽不言元郑氏谓元在緅缁之间　王
　昭禹曰纁者黄而兼赤色元者赤而兼黑色　郑
　锷曰纁黄而赤法阳夏则阳用事位在南方染纁
　宜矣
秋染夏

订
义
郑康成曰染夏者染五色谓之夏夏者其色以
　夏狄为饰禹贡羽畎夏翟是其总名其类有六曰
　翚曰摇曰曰甾曰希曰蹲其毛羽五色皆备成
　章染者拟以为浅深之度是以仿而取名　郑锷
　曰秋则气收而不散五色此时亦皆受采故染文
　明之色
冬献功

订
义
贾氏曰纁元与夏总染至冬功成并献于王
掌凡染事

订
义
易氏曰掌凡染事不特丝帛而已
追师下士二人府一人史二人工二人徒四人

订
义
郑康成曰追治玉石之名
掌王后之首服为副编次追衡笄

订
义
贾氏曰掌王后之首服对夏官弁师掌男子之
　首服也　王岩叟曰妇人之副翟比男子之冕妇
　人之次比男子之弁妇人之纚笄比男子之元冠
　妇人之髽比男子之免　郑锷曰副之言覆所以
　覆首也礼记云君卷冕立于阼夫人副袆立于东
　房然则身服袆衣首乃戴副也康成谓其遗象若
　今步繇诗云君子偕老副笄六珈谓此副也编者
　编列其发以为之如后世之假紒康成谓服之以
　采桑然则身服鞠衣首戴编也次者次第其发
　也诗云鬒发如云不屑也正谓此耳康成谓服
　之以见王然则身服褖衣首则戴次诗言副言
　而不及编盖副者饰之上而次者饰之下惟袆衣
　可配以副惟褖衣可配以次惟祭服有衡垂于副
　之两旁当耳其不以紞垂瑱左传所谓衡紞诗人
　所谓玉瑱可也诗人又云副笄六珈者盖自其冠
　言之则用衡自其发言之则用笄衡所以维持其
　冠而笄则以约朿其发二物皆用玉故必追以为
　之
为九嫔及外内命妇之首服以待祭祀宾客

订
义
郑康成曰外内命妇衣鞠衣袒衣者服编衣褖
　衣者服次　郑锷曰后之首服三副非众妾所得
　而戴所谓九嫔及内外命妇首服者殆亦编与次
　而已　史氏曰祭祀所以见祖庙宾客所以享所
　尊故首服用焉以明非祭祀宾客则不用用之未
　必饰
丧纪共笄绖亦如之

订
义
王昭禹曰丧纪则笄而又加之以绖其共九嫔
　外内妇所用亦如祭祀宾客之礼故曰亦如之
屦人下士二人府一人史一人工八人徒四人掌王
及后之服屦为赤舄黑舄

订
义
郑锷曰服不同则屦不同屦各随其服故曰服
　屦　贾氏曰后三翟连衣裳而色各异故以三等
　之舄配之元配袆衣则青配揄翟赤配阙
　狄　郑锷曰王之三赤为上赤者盛阳之色表
　阳明之义后之三以元为上元者正阴之色表
　幽阴之义王冕服则舄后袆衣则王赤舄之下
　有白黑二后元之下有赤青二此为赤
　黑特言其尊者耳
赤繶黄繶青句

订
义
郑锷曰缝中之紃谓之繶屦头之拘谓之絇赤
　繶者王之黑之饰黄繶者后之元之饰青句
　者王之白之饰知其然者之饰如缋之次故
　也若夫黄屦则白饰白屦则黑饰黑屦则青饰知
　其然者屦之饰如绣之次故也但言此三者见其
　他犹有互相考也考工记言画绘之事青与白
　赤与黑元与黄相次也赤与白白与黑黑与青谓
　之绣屦之饰盖取诸此
素屦葛屦辨外内命夫命妇之命屦功屦散屦

订
义
郑锷曰命夫命妇随其命而有屦谓之命屦当
　辨其命之数使无越制而乱其序
凡四时之祭祀以宜服之

订
义
王昭禹曰以宜服之者各随其时与事之宜而
　服之若夏则葛屦冬则皮屦此随时之宜若吉祭
　用赤黑功屦丧祭有素屦散屦此随事之宜
春官世妇每宫卿二人下大夫四人中士八人女府
二人女史二人奚十有六人

订
义
王岩叟曰世妇在天官者是内命妇即二十七
　世妇之数在春官者是外命妇乃在朝六卿之妻
　或谓以卿为世妇非也既以妇言安得以卿为之
　然每宫卿二人者妇人无爵从其夫之爵其夫曰
　卿其妻为世妇者亦以卿之爵称之观其职曰凡
　内事有达于外官者世妇掌之必是因王后有祭
　祀宾客之礼事在外者非内人之所可与临时而
　设此职主此礼耳所以属于礼官　薛平仲曰春
　官世妇则主六宫之礼者也官以世妇名盖礼行
　于六宫之世妇则世妇以赞九嫔九嫔以赞夫人
　夫人以赞王后事故有所由始故其官每宫卿二
　人下大夫四人中士八人以主其礼于外而奔走
　往来于其间始有关于六宫之人是以女府女史
　女奚有非府史胥徒之比世儒谓皆奄人居之若
　内小臣之奄上士殆不然先王于内小臣之用奄
　如将概谓之奄恐后世无复以德选如将直谓之
　上士又恐后世以外官充之命曰奄上士必奄人
　有上士之德者其为后世之防严矣况为卿为大
　夫而可以奄人居之乎特未考夫主礼于外不能
　不以奄人为解　王氏详说曰后宫之官内宰以
　下大夫为之视王之宰夫世妇以卿为之视王之
　小宰列内宰于天官列世妇于春官者以世妇所
　掌不止后宫之事而及于内外宗耳
掌女宫之宿戒及祭祀比其具

订
义
郑康成曰女宫刑女给宫中事者宿戒当给事
　豫告之斋戒也比次也具所濯摡及粢盛之爨
　郑锷曰天官世妇祭之日□陈女宫之具□陈在
　彼而校比之在此也
诏王后之礼事

订
义
郑康成曰荐彻之节　郑锷曰世妇诏之于外
　内小臣诏之于内诏告之以其时之早晚　王昭
　禹曰内宰诏后礼乐之仪则见于周旋动容者也
　世妇诏王后之礼事则祼献荐彻之节也非特仪
　而已内小臣摈诏后之礼事其诏盖始于世妇内
　小臣又从而摈焉
帅六宫之人共齍盛

订
义
王氏详说曰齍盛之奉虽出于帝藉献其种者
　六宫之人帅女宫而濯摡为粢盛者又二十七世
　妇之事则其共之者非六宫之人其谁欤　王昭
　禹曰辨六齍之名物与其用使六宫之人共奉之
　者小宗伯世妇则帅之而已　郑锷曰天官世妇
　言帅女宫濯摡为齍盛所帅者刑女耳为之于未
　共之前此所帅者六宫之人共之于正祭之日
相外内宗之礼事

订
义
郑锷曰皆佐后于奉祭之时世妇相之使无失
　礼
大宾客之飨食亦如之

订
义
贾氏曰王后亦有助王礼宾之法故内宰凡宾
　客之祼献瑶爵皆赞　郑锷曰比之帅之诏之相
　之皆如祭祀焉
大丧比外内命妇之朝莫哭不敬者而苛罚之

订
义
王昭禹曰肆师大丧令外内命妇序哭世妇则
　比其已哭者　郑康成曰苛谴也
凡王后有事于妇人则诏相

订
义
黄氏曰王于诸臣有拜王后于妇人亦有当拜
　者世妇诏相恐失其节　王昭禹曰王后有事
　于妇人唯大丧而已丧大记曰夫人亦拜寄公夫
　人于堂上世妇则以言诏之以事相之
凡内事有达于外官者世妇掌之

订
义
郑康成曰主通之使相共授　郑锷曰世妇朝
　臣也兼统内官之事故可以通内外之令内事与
　外官相联而外官所当供备者则世妇为之传达
　　黄氏曰世妇掌之盖得纠正之也后事则授内
　小臣使达之　王氏详说曰妇人不预外政而内
　竖掌内外之通令世妇内事有达于外官盖不能
　无好事于四方亦不能无好令于卿大夫但女谒
　不行耳　郑锷曰先王于六宫之人既有小宰又
　有内宰又立世妇之官掌之如是其严盖小宰内
　宰治其政以整齐于内世妇掌其礼以诏相于外
内宗凡内女之有爵者

订
义
郑锷曰内宗无数凡内女之有爵者皆谓之内
　宗以其与王同宗故掌宗庙之祭祀　陈君举曰
　富贵骄人自然之势女子生于王族乘势以轻其
　家者多矣故以内女为内宗外女为外宗列于礼
　官之属其职在礼观后之事宗庙则知所以顺乎
　舅姑观后之享同姓则知所以和其室人观后之
　亚王祼献则知所以从其夫矣召南何彼秾矣美
　王姬之诗彼天子所生而若此王同姓姑姊妹
　之女子乎所以为王化之基
掌宗庙之祭祀荐加豆笾

订
义
贾氏曰尸既食后亚献尸为加此时荐之即醢
　人笾人加豆加笾之实　郑锷曰谓之加者加于
　九献之外九献为正献其他为之加爵故所荐之
　笾豆谓之加以象生时馈之有加其掌之也以助
　王之致孝享　刘执中曰九嫔赞豆边之荐彻内
　宗又赞九嫔
及以乐彻则佐传豆笾

订
义
郑康成曰佐传佐外宗　王昭禹曰卒食之礼
　以乐彻于造方其以乐彻豆笾则后传之内宗内
　宗传之外宗外宗传之有司迭相佐也　郑锷曰
　凡祭之始终皆用乐以致神示之欢心周颂禘大
　祖歌雍以彻既祭而彻王后之职后彻而传之内
　宗佐之也
宾客之飨食亦如之

订
义
王昭禹曰彻豆亦如祭祀　郑锷曰其荐其佐
　皆然也
王后有事则从

订
义
王昭禹曰王后有事则从者则吉凶之事皆在
　焉
大丧序哭者

订
义
郑康成曰次序外内宗及命妇哭王　王昭禹
　曰与宫中之哭者
哭诸侯亦如之

订
义
贾氏曰此诸侯来朝薨于王国王为之缌衰者
　若檀弓云以爵弁纯衣哭诸侯谓薨于本国王遥
　哭之则妇人不哭妇人无外事　王昭禹曰内宗
　亦为之序哭
凡卿大夫之丧掌其吊临

订
义
郑康成曰王后吊临诸侯而已是以言掌卿大
　夫云　王氏曰世妇言掌吊临于卿大夫之丧则
　王或使焉乃往内宗言凡卿大夫之丧掌其吊临
　则凡丧皆往亦同族故也
外宗凡外女之有爵者

订
义
郑康成曰外女王诸姑姊妹之女谓之外宗
　易氏曰王异姓之有爵者　陈君举曰案内外宗
　无人数恐是祭时旋立之官非常有也
掌宗庙之祭祀佐王后荐玉豆□豆笾及以乐彻亦
如之

订
义
贾氏曰凡王之豆笾皆玉饰之　郑锷曰内宗
　言加则外宗所佐者乃朝践馈食之节非惟佐王
　后荐之又当□其实盖豆人醢人共之内宗又临
　视之及以乐彻则亦佐后　项氏曰外宗异姓之
　女□于内宗故佐荐而已又掌□豆笾之实其事
　详也
王后以乐羞齍则赞

订
义
郑康成曰赞犹佐也　贾氏曰羞进也齍黍稷
　也后进黍稷之时依乐以进赞者亦佐后进之
　郑锷曰以乐羞齍与祼献亚献之时皆佐后　刘
　执中曰佐九嫔也
凡王后之献亦如之

订
义
郑康成曰献献酒于尸　刘执中曰谓朝践馈
　食酳食后亚王为献也
王后不与则赞宗伯

订
义
郑康成曰后有故不与祭宗伯摄其事　王昭
　禹曰大宗伯凡大祭祀王后不与则摄而荐豆笾
　彻谓此也刘氏曰赞之如赞后之礼
小祭祀掌事

订
义
郑康成曰小祭祀谓在宫中　贾氏曰宫中小
　祭祀则祭法王立七祀七祀之中行中溜司命大
　厉是外神后不与惟有门户而已　项氏曰宫
　中之祀与飨皆掌事
宾客之事亦如之

订
义
王昭禹曰内宗宾客之享食佐后传豆笾外宗
　宾客掌事如小祭祀之事则非特传豆笾之事凡
　宾客之事皆赞后
大丧则叙外内朝莫哭者哭诸侯亦如之

订
义
郑康成曰内宗外宗及外命妇　贾氏曰若内
　命妇则九嫔叙之　王氏曰内宗大丧序哭者则
　与宫中之哭者叙焉外宗叙内外朝莫哭者则叙
　内女外妇之序哭

　宫闱总部汇考二
　　汉
汉中宫称皇后次设夫人又有美人良人之属凡十
四等为皇后皇太后宫设詹事后更少府又更大长
秋或用中人或士人为之又有卫尉中太仆各率其
属
按汉书外戚传序自古受命帝王及继体守文之君
非独内德茂也盖亦有外戚之助焉夏之兴也以涂
山而桀之放也用末喜殷之兴也以有娀及有而
纣之灭也嬖妲己周之兴也以姜嫄及太任太姒而
幽王之禽也淫褒姒故易基乾坤诗首关雎书美厘
降春秋讥不亲迎夫妇之际人道之大伦也礼之用
唯昏姻为兢兢夫乐调而四时和阴阳之变万物之
统也可不慎与人能弘道末如命何甚哉妃匹之爱
君不能得之臣父不能得之子况卑下乎既欢合矣
或不能成子姓成子姓矣而不能要其终岂非命也
哉孔子罕言命盖难言之非通幽明之变恶能识乎
性命汉兴因秦之称号帝母称皇太后祖母称太皇
太后适称皇后

注
师古曰适读曰嫡后亦君也天曰皇天地曰后
　土故天子之妃以后为称取象二仪
妾皆称夫人又有美人良人八子七子长使少使之
号焉
　师古曰良善也八七禄秩之差也长使少使主供
　使者
至武帝制倢娙娥傛华充依各有爵位
　师古曰倢言接幸于上也美称也娙娥皆美貌
　也傛傛犹言弈弈也便习之意也充依言充后庭
　而依秩序也
而元帝加昭仪之号
　师古曰昭显其仪示隆重也
凡十四等云
　师古曰除皇后自昭仪以下至秩百石十四等
昭仪位视丞相爵比诸侯王倢视上卿比列侯娙
娥视中二千石比关内侯傛华视真二千石比太上
造美人视二千石比少上造八子视千石比中更充
依视千石比左更七子视八百石比右庶长良人视
八百石比左庶长长使视六百石比五大夫少使视
四百石比公乘五官视三百石顺常视二百石无涓
共和娱灵保林良使夜者皆视百石
　师古曰涓絜也无涓言无所不絜也共读曰恭言
　恭顺而和柔也娱灵可以娱乐情灵也保安也保
　林言其可安众如林也良使使令之善者也夜者
　主职夜事
上家人子中家人子视有秩斗食云
　师古曰家人子者言采择良家子以入宫未有职
　号但称家人子也斗食谓佐史也谓之斗食者言
　一岁不满百石日食一斗二升
五官以下葬司马门外
　服虔曰陵上司马门之外
按百官公卿表詹事秦官

注
应劭曰詹省也给也臣瓒曰茂陵书詹事秩真
　二千石
掌皇后太子家有丞
　师古曰皇后太子各置詹事随其所在以名官
又中长秋私府永巷仓厩祠祀食官令长丞诸宦宫
皆属焉
　师古曰自此以上皆皇后之官
成帝鸿嘉三年省詹事官并属大长秋
　师古曰省皇后詹事总属长秋也
长信詹事掌皇太后宫景帝中六年更名长信少府
　张晏曰以太后所居宫为名也居长信宫则曰长
　信少府居长乐宫则曰长乐少府也
平帝元始四年更名长乐少府
将行秦官
　应劭曰皇后卿也
景帝中六年更名大长秋
　师古曰秋者收成之时长者恒久之义故以为皇
　后官名
或用中人或用士人
　师古曰中人奄人也
卫尉秦官掌宫门卫屯兵长乐建章甘泉卫尉皆掌
其宫
　师古曰各随所掌之宫以名官
中太仆掌皇太后舆马不常置也武帝太初元年更
名家马为挏马初置路軨
　应劭曰主乳马取其汁挏治之味酢可饮因以名
　官也　如淳曰主乳马以韦革为夹兜受数斗盛
　马乳挏取其上肥因名曰挏马礼乐志丞相孔光
　奏省乐官七十二人给大官挏马酒今梁州亦名
　马酪为马酒　师古曰挏音徒孔反
　　后汉
后汉皇后之下有贵人又置美人宫人采女三等为
皇后置大长秋及少府属之掖庭永巷诸令
按后汉书皇后纪序夏殷以上后妃之制其文略矣
周礼王者立后三夫人九嫔二十七世妇八十一女
御以备内职焉后正位宫闱同体天王夫人坐论妇
礼九嫔掌教四德世妇主丧祭宾客女御序于王之
燕寝颁官分务各有典司女史彤管记功书过居有
保阿之训动有环佩之响进贤才以辅佐君子哀窈
窕而不淫其色所以能述宣阴化修成内则闺房肃
雍险谒不行也故康王晚朝关睢作讽宣后晏起姜
氏请愆及周室东迁礼序雕缺诸侯僭纵轨制无章
齐桓有如夫人者六人晋献升戎女为元妃终于五
子作乱冢嗣遘屯爰逮战国风宪逾薄适情任欲颠
倒衣裳以至破国亡身不可胜数斯固轻礼弛防先
色后德者也秦并天下多自骄大官备七国爵列八
品汉兴因循其号而妇制莫厘高祖帷薄不修孝文
衽席无辨然而选纳尚简饰玩少华自武元之后世
增淫费至乃掖庭三千增级十四妖幸毁政之符外
姻乱邦之□前史载之详矣及光武中兴斫雕为朴
六宫称号惟皇后贵人贵人金印紫绶奉不过粟数
十斛又置美人宫人采女三等并无爵秩岁时赏赐
充给而已汉法常因八月算人遣中大夫与掖庭丞
及相工于洛阳乡中阅视良家童女十三以上二十
以下姿色端丽合法相者载还后宫择视可否乃用
登御所以明慎聘纳详求淑哲明帝聿遵先旨宫教
颇修登建嫔后必先令德内无出阃之言权无私溺
之授可谓矫其敝矣向使因设外戚之禁编着甲令
改正后妃之制贻厥方来岂不休哉虽御己有度而
防闲未笃故孝章以下渐用色授恩隆好合遂忘淄
□自古虽主幼时艰王家多衅必委成冢宰简求忠
贤未有专任妇人断割重器惟秦芊太后始摄政事
故穰侯权重于昭王家富于嬴国汉仍其谬知患莫
改东京皇统屡绝权归女主外立者四帝临朝者六
后莫不定策帷帟委事父兄贪孩童以久其政抑明
贤以专其威任重道悠利深祸速身犯雾露于云台
之上家婴缧绁于圄犴之下湮灭连踵倾辀继路而
赴蹈不息燋烂为期终于陵夷大运沦亡神宝诗书
所叹略同一揆故考列行迹以为皇后本纪虽成败
事异而同居正号者并列于篇其以私恩追尊非当
时所奉者则随它事附出亲属别事各依列传其余
无所见则系之此纪以缵西京外戚云尔
按礼仪志注臣昭曰汉立皇后国礼之大而志无其
仪良未可了案蔡质所记立宋皇后仪今取以备阙
云尚书令臣嚣仆射臣鼎尚书臣旭臣乘臣滂臣谟
臣诣稽首言伏惟陛下履干则坤动合阴阳群臣大
小咸以长秋宫未定遵依旧典章表仍闻历时乃听
令月吉日以宋贵人为皇后应期正位群生兆庶莫
不式舞易称受兹介祉诗云干禄百福子孙千亿万
方幸甚今吉日以定臣请太傅太尉司徒司空太常
条列礼仪正处上群臣妾无得上寿如故事臣嚣臣
鼎臣旭臣乘臣滂臣谟臣诣愚暗不达大义诚惶诚
恐顿首死罪稽首再拜以闻制曰可维建宁四年七
月乙未制诏皇后之尊与帝齐体供奉天地祗承宗
庙母仪天下故有莘兴殷姜任母周二代之隆盖有
内德长秋宫阙中宫旷位宋贵人秉淑媛之懿体山
河之仪威容昭耀德冠后庭群寮所咨人曰宜哉卜
之蓍龟卦得承干有司奏议宜称绂组以临兆民今
使太尉袭使持节奉玺绶宗正祖为副立贵人为皇
后往践尔位敬宗礼典肃慎中馈无替朕命永终天
禄皇后初即位章德殿太尉使持节奉玺绶天子临
轩百官陪位皇后北面太尉住盖下东向宗正大长
秋西向宗正读册文毕皇后拜称臣妾毕住位太尉
袭授玺绶中常侍长乐太仆高乡侯览长跪受玺绶
奏于殿前女史授婕妤婕妤长跪受以授昭仪昭仪
受长跪以带皇后皇后伏起拜称臣妾讫黄门鼓吹
三通鸣鼓毕群臣以次出后即位大赦天下皇后秩
比国王即位威仪赤绂玉玺
按百官志大长秋一人二千石本注曰承秦将行宦
者景帝更为大长秋或用士人中兴常用宦者职掌
奉宣中宫命凡给赐宗亲及宗亲当谒见者关通之
中宫出则从丞一人六百石本注曰宦者
　张晏曰皇后卿
中宫仆一人千石本注曰宦者主驭本注曰太仆秩
二千石中兴省汰减秩二千石以属长秋
中宫谒者令一人六百石本注曰宦者中宫谒者三
人四百石本注曰宦者主报中章
中宫尚书五人六百石本注曰宦者主中文书
中宫私府令一人六百石本注曰宦者主中藏帑帛
诸物裁衣被补浣者皆主之丞一人本注曰宦者
　丁孚汉仪曰中宫藏府令秩千石仪比御府令
中宫永巷令一人六百石本注曰宦者主宫人丞一
人本注曰宦者
中宫黄门冗从仆射一人六百石本注曰宦者主中
黄门冗从
　丁孚汉仪曰给事中宫侍郎六人比尚书郎宦者
　为之给事黄门四人比黄门侍郎给事羽林郎一
　人比羽林将虎贲官骑下
中宫署令一人六百石本注曰宦者主中宫请署天
子数女骑六人丞复道丞各一人本注曰宦者复道
丞主中阁道
中宫药长一人四百石本注曰宦者
右属大长秋本注曰承秦有詹事一人位在长秋上
亦宦者主中诸官成帝省之以其职并长秋是后皇
后当法驾出则中谒中宦者职吏权兼詹事奉引讫
罢宦者诛后尚书选兼职吏一人奉引云其中长信
长乐宫者署少府一人职如长秋及余吏皆以宫名
为号员数秩次如中宫长乐五官吏朱瑀之类是也
本注曰帝祖母称长信宫故有长信少府长乐少府
位在长秋上及职吏皆宦者秩次如中宫长乐又有
卫尉仆为太仆皆二千石在少府上丞六百石其崩
则省不常置
掖庭令一人六百石本注曰宦者掌后宫贵人采女
事
　汉官曰吏从官百六十七人待诏五人员吏十人
左右丞暴室丞各一人本注曰宦者暴室丞主中妇
人疾病者就此室治其皇后贵人有罪亦就此室
永巷令一人六百石本注曰宦者典官婢侍使
　汉官曰员吏六人吏从官三十四人
丞一人本注曰宦者
　汉官曰右丞一人暴室一人
御府令一人六百石本注曰宦者典官婢作中衣服
及补浣之属
　汉官曰员吏七人吏从官三十人
丞织室丞各一人本注曰宦者
　汉官曰右丞一人
中藏府令一人六百石本注曰掌中币帛金银诸货
物丞一人
　汉官曰员吏十三人吏从官六人
内者令一人六百石本注曰掌中布张诸衣物左右
丞各一人
　汉官曰从官禄士一人员吏十九人
右属少府
按独断天子诸侯后妃夫人之别名天子之妃曰后
后之言后也诸侯之妃曰夫人夫之言扶也大夫曰
孺人孺之言属也士曰妇人妇之言服也庶人曰妻
妻之言齐也公侯有夫人有世妇有妻有妾皇后赤
绶玉玺贵人緺綟金印緺綟色似绿　天子后立六
宫之别名三夫人帝喾有四妃以象后妃四星其一
明者为正妃三者为次妃也九嫔夏后氏增以三三
而九合十二人春秋天子一取十二夏制也二十七
世妇殷人又增三九二十七合三十九人八十一御
女周人上法帝喾正妃又九九八十一增之合百二
十人也天子一取十二女象十二月三夫人九嫔诸
侯一取九女象九州一妻八妾卿大夫一妻二妾士
一妻一妾　汉制帝嫡妃曰皇后帝母曰皇太后帝
祖母曰太皇太后其众号皆如帝之称秦汉以来少
帝即位后代而摄政称皇太后诏不言制汉兴惠帝
崩少帝弘立太后摄政哀帝崩平帝幼孝元王皇后
以太皇太后摄政和帝崩殇帝崩安帝幼和熹邓皇
后摄政孝顺帝崩冲帝质帝桓帝皆幼顺烈梁后摄
政桓帝崩今上即位桓思窦后摄政后摄政则后临
前殿朝群臣后东而少帝西面群臣奏事上书皆为
两通一诣太后一诣少帝
　　晋
晋宫中兼采汉魏之制其官属则为太后置卫尉少
府太仆为皇后置大长秋位同列卿
按晋书职官志太后三卿大长秋皆为列卿各置丞
功曹主簿五官等员太后三卿卫尉少府太仆汉置
皆随太后宫为官号在同名卿上无太后则阙魏改
汉制在九卿下及晋复旧在同号卿上　大长秋皇
后卿也有后则置无后则省
按宋书后妃传帝祖母号太皇太后母号皇太后妃
号皇后汉旧制也晋武帝采汉魏之制置贵嫔夫人
贵人是为三夫人位视三公淑妃淑媛淑仪修华修
容修仪婕妤容华充华位视九卿其余有美人才人
爵视千石以下
武帝泰始九年诏聘公卿以下子女以备六宫采择
未毕权禁婚姻
按晋书武帝本纪云云
　　宋
宋承汉魏旧制设太后三卿大长秋品秩
按宋书百官志太后三卿各一人应氏汉官曰卫尉
少府秦官太仆汉成帝置皆随太后宫为号在正卿
上无太后乃阙魏改汉制在九卿下晋复旧在同号
卿上　大长秋皇后卿也有后则置无后则省秦时
为将行汉景帝中六年更名大长秋韦曜曰长秋者
以皇后阴官秋者阴之始取其终而长欲其久也自
太常至长秋皆置功曹主簿五官汉东京诸郡有五
官掾因其名也汉制卿尹秩皆中二千石丞一千石
武帝后宫省才人二余皆如晋制
按宋书武帝本纪不载　按后妃传序高祖受命省
二才人其余仍用晋制贵嫔魏文帝所制夫人魏武
帝初建魏国所制贵人汉光武所制淑妃魏明帝所
制淑媛魏文帝所制淑仪修华晋武帝所制修容魏
文帝所制修仪魏明帝所制婕妤容华前汉旧号充
华晋武帝所制美人汉光武所制
孝武帝孝建三年更定内官名品
按宋书孝武帝本纪不载　按后妃传序世祖孝建
三年省夫人修华修容置贵妃位比相国进贵嫔位
比丞相贵人位比三司以为三夫人又置昭仪昭容
昭华以代修华修仪修容又中才人充衣以为散位
昭仪汉元帝所制昭容世祖所制昭华魏明帝所制
中才人晋武帝所制充衣前汉旧制
明帝泰始元年省淑妃昭华中才人充衣复置修仪
修容才人良人
按宋书明帝本纪不载　按后妃传序云云
泰始三年备位内职拟外百官详列其名品
按宋书明帝本纪不载　按后妃传序泰始三年又
省贵人置贵姬以备三夫人之数又置昭华增淑容
承徽列荣以淑媛淑仪淑容昭华昭仪昭容修华修
仪修容为九嫔婕妤容华充华承徽列荣凡五职班
亚九嫔美人中才人才人三职为散役其后太宗留
心后房拟外百官备位置内职列其名品于后
后宫通尹　　　　　　准录尚书
紫极户主　　　　　　光兴户主
　官品第一
各置一人
□铨六宫

后宫列叙　　　　　　准尚书令铨六宫
紫极中监尹　　　　　铨六宫
光兴中监尹　　　　　铨六宫
宣融户主　　　　　　铨六宫
紫极房帅　　　　　　置一人
光兴房帅　　　　　　置一人
　官品第二
各置
一人

后宫司仪　　　　　　准左仆射铨人士
后宫司政　　　　　　准右仆射铨人士
参议女林　　　　　　准银青光禄铨人士
中台侍御尹　　　　　铨六宫
宣融便殿中监尹　　　铨六宫
采蓺房主　　　　　　铨六宫
南房主　　　　　　　铨六宫
中藏女典　　　　　　铨六宫
典坊　　　　　　　　铨六宫
乐正　　　　　　　　铨六宫
内保　　　　　　　　铨人士
学林祭酒　　　　　　铨人士
昭阳房帅　　　　　　置一人
徽音房帅　　　　　　置一人
宣融房帅　　　　　　置一人
　官品第三
各置
一人

后宫都掌治职　　　　置二人
准左右丞位
比尚书铨人士

后宫殿中治职　　　　置一人
准左民尚
书铨人士

后宫源典治职　　　　置一人
准祠部尚
书铨人士

后宫谷帛治职　　　　置一人
准度
支尚书

中傅　　　　　　　　置一人
铨
人士

后宫校事女史　　　　置一人
铨
人士

紫极中监女史　　　　置一人
铨
人士

光兴中监女史　　　　置一人
铨
人士

紫极房参事　　　　　置人无定数
铨人士
有限外

宣融房参事　　　　　置人无定数
铨人士
有限外

中台侍御奏案女史　　置一人
铨
人士

赞乐女史　　　　　　置一人
铨
人士

中训女史　　　　　　置一人
铨
人士

女祝史　　　　　　　置一人
紫极中监典　　　　　置一人
光兴中监典　　　　　置一人
典乐帅　　　　　　　置人无定数
有
限外

紫极房廉帅祭酒　　　置一人
光兴房廉帅祭酒　　　置一人
宣融房廉帅祭酒　　　置一人
　官品第四
后宫通关参事　　　　置一人
景德房参事　　　　　置人无定数
铨
人士
采蓺房参事　　　　　置人无定数
铨
人士

南房参事　　　　　　置人无定数
铨
人士

内房参事　　　　　　置一人
铨
人士

校学女史　　　　　　置一人
铨
人士

后宫中房帅　　　　　置二人
后宫源典帅　　　　　置二人
后宫谷帛帅　　　　　置二人
中台帅　　　　　　　置一人
中台侍御起居帅　　　置二人
中台侍御诏诰帅　　　置二人
斯男房帅　　　　　　置一人
宣豫房帅　　　　　　置一人
景德房帅　　　　　　置一人
采蓺房帅　　　　　　置一人
中藏帅　　　　　　　置一人
内坊帅　　　　　　　置一人
南房帅　　　　　　　置一人
外华房帅　　　　　　置一人
招庆房帅　　　　　　置一人
紫极诸房廉帅　　　　置人无定数
有
限外

紫极中监省帅　　　　置一人
紫极殿帅　　　　　　置六人
光兴殿帅　　　　　　置四人
徽音监帅　　　　　　置一人
徽章监帅　　　　　　置一人
宣融便殿中监典　　　置一人
清商帅　　　　　　　置人无定数
总章帅　　　　　　　置人无定数
左西章帅　　　　　　置人无定数
右西章帅　　　　　　置人无定数
中厨帅　　　　　　　置一人
　官品第五
中台侍御执卫　　　　置人无定数
中台侍御监闺帅　　　置二人
中台侍御监司帅　　　置二人
宣融便殿帅　　　　　置一人
永巷帅　　　　　　　置一人
后宫都掌内史　　　　置二人
后宫殿中内史　　　　置一人
后宫源典内史　　　　置一人
后宫谷帛内史　　　　置二人
后宫监临内史　　　　置二人
中台侍御执法内史　　置一人
中台侍御典内史　　　置二人
中台侍御节度内史　　置二人
中台侍御应内史　　　置六人
紫极房内史　　　　　置一人
光兴房内史　　　　　置一人
助教　　　　　　　　置一人
彩制帅　　　　　　　置人无定数
装饰帅　　　　　　　置人无定数
绣帅　　　　　　　　置人无定数
织帅　　　　　　　　置人无定数
学林馆帅　　　　　　置一人
宫闺帅　　　　　　　置一人
教堂帅　　　　　　　置人无定数
有
限外

监解帅　　　　　　　置人无定数
累室帅　　　　　　　置人无定数
行病帅　　　　　　　置人无定数
　官品第六
合堂帅　　　　　　　置二人
御清帅　　　　　　　置一人
监夜帅　　　　　　　置一人
诸房禁防　　　　　　置人无定数
三厢禁防　　　　　　置三人
诸房厨帅　　　　　　各置一人
中厨廉　　　　　　　置三人
应闺　　　　　　　　置六人
诸应合　　　　　　　置人无定数
宫闺史　　　　　　　置一人
　官品第七
诸房中掾　　　　　　各置一人
中藏掾　　　　　　　各置二人
　比五品□吏
紫极供殿直伥
光兴供殿直伥
总章伎伥
侍御扶侍
主衣
　准二卫五品□吏比六品
供殿左右
紫极置二十
人光兴置十人
左右守藏　　　　　　置四人
典乐人
　比诸房禁防
作伥
　比王官
供殿给使
紫极置二十
人光兴置十人

典殿　　　　　　　　置人无定数
　比官人
紫极三厢给事　　　　置十人
金堂给使　　　　　　置五人
宫闺给使　　　　　　置六人
　比房
　　南齐
南齐制为太后设三卿中宫设大长秋
按南齐书百官志宣德卫尉少府太仆郁林王立文
安太后即尊号以宫名置之　大长秋郁林立皇后
置
高帝建元元年定六宫位号
按南齐书高帝本纪不载　按皇后传序六宫位号
汉魏以来因袭增置世不同矣建元元年有司奏置
贵嫔夫人贵人为三夫人修华修仪修容淑妃淑媛
淑仪婕妤容华充华为九嫔美人中才人才人为散
职
武帝永明元年加贵妃淑妃金章紫绶以淑妃位同
贵妃
按南齐书武帝本纪不载　按皇后传序永明元年
有司奏贵妃淑妃并加金章紫绶佩于阗玉淑妃旧
拟九棘以淑为温恭之称妃为亚后之名进同贵妃
以比三司夫人之号不殊藩国降淑媛以比九卿
永明七年复置昭容位在九嫔
按南齐书武帝本纪不载　按皇后传序云云
　　梁
武帝定宫中之职
按梁书武帝本纪不载　按南史后妃传序梁武拨
乱反正深奢逸配德早终长秋旷位定令制贵妃
贵嫔贵姬为三夫人淑媛淑仪淑容昭华昭仪昭容
修华修仪修容为九嫔婕妤容华充华承徽列荣为
五职美人才人良人为三职
天监元年夏四月诏后宫乐府一皆放遣
按梁书武帝本纪天监元年诏曰宋氏以来并恣淫
侈倾宫之富遂盈数千推算五都愁穷四海并婴罹
冤横拘逼不一抚弦命管良家不被蠲织室绣房幽
厄犹见役弊国伤和莫斯为甚凡后宫乐府西廨暴
室诸如此例一皆放遣若衰老不能自存官给廪食
天监七年置大长秋以司宫闱
按梁书武帝本纪不载　按隋书百官志天监七年
置大长秋主诸宦者以司宫闱之职统黄门中署奚
官暴室华林等署
　　陈
文帝诏定后宫员数
按陈书文帝本纪不载　按后妃传叙周礼王者立
后六宫三夫人九嫔二十七世妇八十一御妻以听
天下之内治然受命继体之主非独外相佐也盖亦
有内德助焉汉魏已来六宫之职因袭增置代不同
矣高祖承微接乱光膺天历以朴素自处故后宫员
位多阙世祖天嘉初诏立后宫员数始置贵妃贵嫔
贵姬三人以拟古之三夫人又置淑媛淑仪淑容昭
华昭仪昭容修华修仪修容九人以拟古之九嫔又
置婕妤容华充华承徽烈荣五人谓之五职亚于九
嫔又置美人才人良人三职其职无员数号为散位
世祖性恭俭而嫔嫱多阙高宗后主内职无所改作
今之所缀略备此篇
　　北魏
高祖始改定内官之制
按魏书高祖本纪不载　按皇后传叙汉因秦制帝
之祖母曰太皇太后母曰皇太后妃曰皇后余则多
称夫人随世增损非如周礼有夫人嫔妇御妻之定
数焉魏晋相因时有升降前史言之具矣魏氏王业
之兆虽始于神元至于昭成之前世崇俭质妃嫱嫔
御率多阙焉惟以次第为称而章平思昭穆惠炀烈
八帝妃后无闻太祖追尊祖妣皆从帝谥为皇后始
立中宫余妾或称夫人多少无限然皆有品次世祖
稍增左右昭仪及贵人椒房中式数等后庭渐已多
矣又魏故事将立皇后必令手铸金人以成者为吉
不成则不得立也又世祖及高宗缘保母劬劳之恩
并极尊崇之义虽事乖典礼而观过知仁高祖改定
内官左右昭仪位视大司马三夫人视三公三嫔视
三卿六嫔视六卿世妇视中大夫御女视元士后置
女职以典内事内司视尚书令仆作司大监女侍中
三官视二品监女尚书美人女史女贤人书史书女
小书女五官视三品中才人供人中使女生才人恭
使宫人视四品春衣女酒女飨女食奚官女奴视五
品
　　北齐
武成帝新定内官之职又置长秋寺掌诸宫阁以宦
者为之
按北齐书武成帝本纪不载　按北史后妃传序齐
神武文襄俱未践尊极神武嫡妻称妃其所娉茹茹
女称为茹茹公主文襄既尚魏朝公主故无别号两
宫自余姬侍并称娘而已文宣后庭虽有夫人嫔御
之称然未具员数孝昭内职甚少唯杨嫔才貌兼美
复是贵家襄城王母桑氏有德行并蒙恩礼其余无
闻焉河清新令内命妇依古制有三夫人九嫔二十
七世妇八十一御女又准汉制置昭仪有左右二人
比丞相其弘德正德崇德为三夫人比三公光猷昭
训隆徽为上嫔比三卿宣徽凝晖宣明顺华凝华光
训为下嫔比六卿正华令则修训曜仪明淑芳华敬
婉昭华光正昭宁贞范弘徽和德弘猷茂光明信静
训曜德广训晖范敬训芳猷婉华明范艳仪晖则敬
信为二十七世妇比从三品穆光茂德贞懿曜光贞
凝光范令仪内范穆闺婉德明婉艳士妙范晖章敬
茂静肃琼章穆华慎仪妙仪明懿崇明丽则婉仪彭
媛修闲修静弘慎艳光漪容徽淑秀仪芳婉贞慎明
艳真穆修范肃容茂仪英淑弘艳正信凝婉英范怀
顺修媛良则瑶章训成润仪宁训淑懿柔则穆仪修
礼昭慎贞媛肃闺敬顺柔华昭顺敬宁明训弘仪崇
敬修敬承闲昭容丽仪闲华思柔媛光怀德良媛淑
猗茂范良信艳华徽娥肃仪妙则为八十一御女比
正四品武成好内并具其员自外又置才人采女以
为散号后主既立二后昭仪以下皆倍其数又置左
右娥英比左右丞相降昭仪比二大夫寻又置淑妃
一人比相国
按隋书百官志长秋寺掌诸宫阁卿中尹各一人并
用宦者丞二人亦有功曹五官主簿录事员领中黄
门掖庭晋阳宫中山宫园池中宫仆奚官等署令丞
又有暴室局丞其中黄门又有冗从仆射及博士四
人掖庭晋阳中山各有宫教博士二人中山署又别
有豆局丞园池署又别有桑园部丞中宫仆署又
别有乘黄局教尉细马车都督车府部丞奚官署又
别有染局丞　太府卿为第三品长秋卿为从第三
品太府少卿中尹为第四品太府寺丞为第七品长
秋寺丞上阶为从第七品诸署令中黄门冗从仆射
上阶宫门署仆射为从第八品中黄门令上阶为第
九品
　　北周
北周仿周官有司内巷伯等官
按通典后周有司内上士小司内中士巷伯中士等
官
武帝建德六年诏定后妃之数悉减内官
按周书武帝本纪建德六年十一月癸酉诏曰正位
于中有圣通典质文相革损益不同五帝则四星之
象三王制六宫之数刘曹已降等列弥繁选择遍于
生民命秩方于庶职椒房丹地有众如云本由嗜欲
之情非关风化之义朕运当浇季思复古始无容广
集子女屯聚宫掖弘赞后庭事从约简可置妃二人
世妇三人御妻三人自兹以外悉宜减省
宣帝大象二年诏立四皇后
按周书宣帝本纪不载　按杨皇后传帝自称天元
皇帝号后为天元皇后又立天皇后及左右皇后与
后为四皇后焉二年诏曰帝降二女后德所以俪君
天列四星妃象于焉垂耀朕取法上穹稽诸令典爰
命四后内正六宫庶弘赞柔德广修粢盛比殊礼虽
降称谓曷宜其因天之象增式嘉名于是后与三皇
后并加太焉遣使持节册后为天元太皇后朱皇后
为天大皇后陈皇后为天左皇后元皇后为天右皇
后
　　隋
隋制置内侍省领掖庭宫闱等局
按隋书百官志内侍省内侍内常侍各二人内给事
四人内谒者监六人内寺伯二人内谒者十二人寺
人六人伺非八人并用宦者领内尚食掖庭宫闱奚
官内仆内府等局
　尚食置典御及丞各二人余各置令丞皆二人其
　宫闱内仆则加置丞各一人掖庭又有宫教博士
　二人
太府卿为正三品太府少卿为正四品内侍上阶为
从四品内常侍上阶为正五品内给事为从五品内
尚食典御为正六品太府卿丞为正七品掖庭宫闱
二令左藏左尚方右尚方司染署令内尚食丞为正
八品内谒者监右藏黄藏守宫掌冶署令上阶奚官
内仆二令甄官署令为从八品内谒者令内寺伯上
阶掖庭宫闱局丞左藏左尚方右尚方司染署丞为
正九品掖庭局宫教博士右藏黄藏守宫掌冶署丞
上阶奚官内仆等局丞甄官署丞谒者局丞御府局
监事掖庭监作为从九品
文帝开皇二年着定内宫之式
按隋书文帝本纪不载　按后妃传序妃后之制夏
殷以前略矣周公定礼内职始备列焉秦汉以下代
有沿革品秩差次前史载之详矣齐梁以降历魏暨
周废置益损参差不一周宣嗣位不率典章衣袆翟
称中宫者凡有五夫人以下略无定数高祖思革前
弊大矫其违唯皇后正位傍无私宠妇官称号未详
备焉开皇二年着内宫之式略依周礼省减其数嫔
三员掌教四德视正三品世妇九员掌宾客祭祀视
正五品女御三十八员掌女工丝枲视正七品又采
汉晋旧仪置六尚六司六典递相统摄以掌宫掖之
政曰尚宫掌导引皇后及闺合廪赐管司令三人掌
图籍法式纠察宣奏典琮三人掌琮玺器玩二曰尚
仪掌礼仪教学管司乐三人掌音律之事典赞三人
掌导引内外命妇朝见三曰尚服掌服章宝藏管司
饰三人掌簪珥花严典栉三人掌巾栉膏沐四曰尚
食掌进膳先尝管司医二人掌方药卜筮典器三人
掌鐏彝器皿五曰尚寝掌帏帐□褥管司筵三人掌
铺设洒扫典执三人掌扇伞灯烛六曰尚工掌营造
百役管司制三人掌衣服裁缝典会三人掌财帛出
入六尚各三员视从九品六司视勋品六典视流外
二品初文献皇后功参历试外预朝政内擅宫闱怀
嫉□之心虚嫔妾之位不设三妃妨其上逼自嫔以
下置六十员加又抑损服章降其品秩至文献崩后
始置贵人三员增嫔至九员世妇二十七员御女八
十一员贵人等关掌宫闱之务六尚已下皆分隶焉
炀帝大业　年更定宫闱品级
按隋书炀帝本纪不载　按后妃传叙炀帝时后妃
嫔御无厘妇职唯端容丽饰陪从燕游而已帝又参
详典故自制嘉名著之于令贵妃淑妃德妃是为三
夫人品正第一顺仪顺容顺华修仪修容修华充仪
充容充华是为九嫔品正第二婕妤一十二员品正
第三美人才人一十五员品正第四是为世妇宝林
二十四员品正第五御女二十四员品正第六采女
三十七员品正第七是为女御总一百二十以叙于
宴寝又有承衣刀人皆趋侍左右并无员数视六品
以下时又增置女官准尚书省以六局管二十四司
一曰尚宫局管司言掌宣传奏启司簿掌名录计度
司正掌格式推罚司闱掌门合管钥二曰尚仪局管
司籍掌经史教学纸笔几案司乐掌音律司宾掌宾
客司赞掌礼仪赞相导引三曰尚服局管司玺掌琮
玺符节司衣掌衣服司饰掌汤沐巾栉玩弄司仗掌
仗卫戎器四曰尚食局管司膳掌膳羞司酝掌酒醴
醢司药掌医巫药剂司饎掌廪饩柴炭五曰尚寝
局管司设掌□席帷帐铺设洒扫司舆掌舆辇伞扇
执持羽仪司苑掌园种植蔬菜瓜果司灯掌火烛
六曰尚工局管司制掌营造裁缝司宝掌金玉珠玑
钱货司彩掌缯帛司织掌织染六尚二十二司员各
二人唯司乐司膳员各四人每司又置典及掌以贰
其职六尚十人品从第五司二十八人品从第六典
二十八人品从第七掌二十八人品从第九女使流
外量局闲剧多者十人已下无定员数职事分职各
有司存焉
大业三年改内侍省为长秋监以士人为之所属参
用寺人各定品秩
按隋书炀帝本纪不载　按百官志炀帝三年改内
侍省为长秋监长秋监置令一人正四品少令一人
从五品丞二人正七品并用士人改内常侍为内承
奉置二人正五品给事为内承直置四人从五品并
用宦者罢内谒者官领掖庭宫闺奚官等三署并参
用士人后又置内谒者员
　　唐
唐承隋制设四妃以佐皇后昭仪昭容昭媛修仪修
容修媛充仪充容充媛为九嫔又有婕妤美人才人
宝林御女采女之属又设内侍省其属六局掌中宫
之事
按唐书百官志内官贵妃惠妃丽妃华妃各一人正
一品掌佐皇后论妇礼于内无所不统
　唐因隋制有贵妃淑妃德妃贤妃各一人为夫人
　正一品昭仪昭容昭媛修仪修容修媛充仪充容
　充媛各一人为九嫔正二品婕妤九人正三品美
　人四人正四品才人五人正五品宝林二十七人
　正六品御女二十七人正七品采女二十七人正
　八品六尚亦曰诸尚书正三品二十四司亦曰诸
　司事正四品二十四典亦曰诸典事正六品二十
　四掌亦曰诸掌事龙朔二年置赞德二人正一品
　宣仪四人正二品承闺五人正四品承旨五人正
　五品卫仙六人正六品供奉八人正七品侍栉二
　十人正八品侍巾三十人正九品咸亨复旧开元
　中元宗以后妃四星一为后有后而复置四妃非
　典法乃置惠妃丽妃华妃以代三夫人又置六仪
　美人才人增尚宫尚仪尚服三局诸司诸典自六
　品至九品而止其后复置贵妃
淑仪德仪贤仪顺仪婉仪芳仪各一人正二品掌教
九御四德率其属以赞后礼
美人四人正三品掌率女官修祭祀宾客之事才人
七人正四品掌叙燕寝理丝枲以献岁功宫官尚宫
局尚宫二人正五品六尚皆如之掌导引中宫总司
记司言司簿司闱凡六尚事物出纳文籍皆□其印
署
有女史六
人掌执文书

司记二人正六品二十四司皆如之掌宫内文簿入
出录为抄目审付行焉牒状无违然后加印典记佐
之
典记二人正七品二十四典皆如之
掌记二人正八品二十四掌皆如之
司言典言各二人掌承□宣付别钞以授司阍传外
掌言二人掌宣传外司附奏受事者奏闻承□处分
则录所奏为案记
有女
史四人

司簿典簿掌簿各二人掌女史以上名簿禀赐则品
别条录为等
有女
史六人

司闱六人掌诸阁管钥
典闱掌闱各六人掌分□启闭
有女
史四人

尚仪局尚仪二人掌礼仪起居总司籍司乐司宾司
赞
司籍典籍掌籍各二人掌供御经籍分四部部别为
目以时暴凉教学则簿记课业供奉几案纸笔皆预
偫焉
有女
史十人

司乐典乐掌乐各四人掌宫县及诸乐陈布之仪□
其阅习
有女
史二人

司宾典宾掌宾各二人掌宾客朝见受名以闻宴会
则具品数以授尚食有赐物与尚功□给
有女
史二人

司赞典赞掌赞各二人掌宾客朝见宴食赞相导引
会日引客立于殿庭司言宣□坐然后引即席酒至
起再拜食至亦起皆相其仪
彤史二人正六品
有女
史二人

尚服局尚服二人掌供服用采章之数总司宝司衣
司饰司仗
司宝二人掌神宝受命宝六宝及符契皆识其行用
记以文簿
典宝掌宝各二人凡出付皆旬别案记还则朱书注
入
有女
史四人

司衣典衣掌衣各二人掌宫内御服首饰整比以时
进奉
有女
史四人

司饰典饰掌饰各二人掌汤沐巾栉凡供进识其寒
温之节
有女
史二人

司仗典仗掌仗各二人掌仗卫之器凡立仪卫尚服
率司仗等供其事
有女
史二人

尚食局尚食二人掌供膳羞品齐总司膳司酝司药
司饎凡进食先尝
司膳二人掌烹煎及膳羞米薪炭凡供奉口味皆
种别封印
典膳掌膳各四人掌调和御食温凉寒热以时供进
则尝之
有女
史四人

司酝典酝掌酝各二人掌酒醴酏饮以时进御（
有女史四
人）

司药典药掌药各二人掌医方凡药外进者簿案种
别
有女
史二人

司饎典饎掌饎各二人掌给宫人饩食薪炭皆有等
级受付则旬别案记
有女
史四人

尚寝局尚寝二人掌燕见进御之次叙总司设司舆
司苑司灯
司设典设掌设各二人掌□帷茵席铺设久故者以
状闻凡汛扫之事典设以下分视
有女
史四人

司舆典舆掌舆各二人掌舆辇伞扇文物羽旄以时
暴凉典舆以下分察
有女
史二人

司苑典苑掌苑各二人掌园苑莳植蔬果典苑以下
分察之果熟进御
有女
史二人

司灯典灯掌灯各二人掌门阁灯烛昼漏尽一刻典
灯以下分察
有女
史二人

尚功局尚功二人掌女功之程总司制司珍司彩司
计
司制典制掌制各二人掌供御衣服裁缝
有女
史二人

司珍典珍掌珍各二人掌珠珍钱货
有女
史六人

司彩典彩掌彩各二人掌锦彩缣帛丝枲有赐用则
旬别案记
有女
史二人

司计典计掌计各二人给衣服饮食薪炭
有女
史二人

宫正一人正五品司正二人正六品典正二人正七
品宫正掌戒令□禁谪罚之事宫人不供职者司正
以牒取裁小事决罚大事奏闻
有女史四人阿
监副监视七品
内侍省监二人从三品少监二人内侍四人皆从四
品上监掌内侍奉宣制令其属六局曰掖庭宫闱奚
官内仆内府内坊少监内侍为之贰皇后亲蚕则升
坛执仪大驾出入为夹引
内常侍六人正五品下通判省事
内给事十人从五品下掌承旨劳问分判省事凡元
旦冬至百官贺皇后则出入传宣宫人衣服费用则
具品秩计其多少春秋宣送于中书主事二人从九
品下
　武德四年改长秋监曰内侍监内承奉曰内常侍
　内承直曰内给事龙朔三年改监为省武后垂拱
　元年曰司宫台天宝十三年置内侍监改内侍曰
　少监寻更置内侍有高品一千六百九十六人品
　官白身二千九百三十二人令史八人书令史十
　六人
内谒者监十人正六品下掌仪法宣奏承□令及外
命妇名帐凡诸亲命妇朝会者籍其数上内侍省命
妇下车则导至朝堂奏闻
　唐废内谒者局置内典引十八人掌诸亲命妇朝
　参出入导引有内亭长六人掌固八人
内谒者十二人从八品下掌诸亲命妇朝集班位分
□诸门内寺伯六人正七品下掌□察宫内不法岁
傩则□出入
寺人六人从七品下掌皇后出入执御刀冗从
掖庭局令二人从七品下丞三人从八品下掌宫人
簿帐女工凡宫人名籍司其除附公桑养蚕会其课
业供奉物皆取焉妇人以罪配没工缝巧者隶之无
技能者隶司农诸司营作须女功者取于户婢
　有书令史四人书吏八人计史二人典事十人掌
　固四人计史掌料工程
宫教博士二人从九品下掌教习宫人书算众艺监
作四人从九品下掌监□杂作典工役
　初内文学馆隶中书省以儒学者一人为学士掌
　教宫人武后如意元年改曰习艺馆又改曰万林
　内教坊寻复旧有内教博士十八人经学五人史
　子集缀文三人楷书二人庄老太一篆书律令吟
　咏飞白书算棋各一人开元末馆废以内教博士
　以下隶内侍省中官为之
监作四人从九品下掌监□杂作典工役
宫闱局令二人从七品下丞二人从八品下掌侍宫
闱出入管钥凡享太庙皇后神主出入则帅其属舆
之总小给使学生之籍给以粮禀
　有书令史三人书吏六人内阍史二十人内掌扇
　十六人内给使无常员小给使学生五十人掌固
　四人凡无官品者号曰内给使掌诸门进物之历
　内阍史掌承传诸门出纳管钥内掌扇掌中宫伞
　扇
奚官局令二人正八品下丞二人正九品下掌奚隶
工役宫官之品宫人病则供医药死给衣服各视其
品陪陵而葬者将作给匠户卫士营冢三品葬给百
人四品八十人五品六十人六品七品十人八品九
品七人无品者敛以松棺五钉葬以犊车给三人皆
监门校尉直长□之内命妇五品以上无亲戚者以
近冢同姓中男一人主祭于墓无同姓者春秋祠以
少牢
　有书令史三人书吏六人典事药直掌固各四人
内仆局令三人正八品下丞二人正九品下掌中宫
车乘皇后出则令居左丞居右夹引
　有书令史二人书吏四人驾士百四十人典事八
　人掌固八人驾士掌习御车舆杂畜
内府局令二人正八品下丞二人正九品下掌中藏
宝货给纳之数及供灯烛汤沐张设凡朝会五品已
上及有功将士蕃酋辞还皆赐于庭
　有书令史二人书吏典史及掌固各四人典事六
　人
典直四人正九品下掌宫内仪式导引通传劳问□
劾非违察出纳
　　后唐
庄宗增后宫之数
按五代史唐庄宗本纪不载　按神闵敬皇后刘氏
传自唐末丧乱后妃之制不备至庄宗时后宫之数
尢多有昭容昭仪昭媛出使御正傅真懿才咸一瑶
芳懿德宣一等其余名号不可胜纪
明宗增设内职始有封君者
按五代史唐明宗本纪不载　按文献通考明帝已
后又有司宝司赞司膳司酝司饰司衣过药梳篦衣
服知客宝省书省弟子院使等名皆封国夫人或郡
夫人少者县君
前代内职无封君
之礼此一时之制

　　辽
辽置皇太后宿直官及硬寨着帐祇应诸司
按辽史百官志宿直司掌轮直官员宿直之事皇太
后宫有宿直官
　宿直详稳
　宿直都监
　宿直将军
　宿直小将军
　宿直官
　宿直护卫卫
硬寨司掌禁围枪寨下铺传铃之事
　硬寨大保
着帐郎君院遥辇痕德堇可汗以蒲古只等三族害
于越室鲁家属没入瓦里应天皇太后知国政析出
之以为着帐郎君娘子每加矜恤世宗悉免之其后
内族外戚及世官之家罪犯者皆没入瓦里人户益
众因复故名皇太后皇太妃帐皆有着帐诸局
皇太后祗应司
　领皇太后诸局事
　知皇太后宫诸司事
皇太妃祗应司
皇后祗应司
近位祗应司
着帐户司本诸斡鲁朵户析出及诸色人犯罪没入
凡御帐皇太后皇太妃皇后皇太子近位亲王祗从
伶官皆充其役
　着帐节度使
　着帐殿中
承应小底局
　笔砚小底
　寝殿小底
　佛殿小底
　司藏小底
　习马小底
　鹰坊小底
　汤药小底
　尚饮小底
　盥漱小底
　尚膳小底
　尚衣小底
　裁造小底
　北面皇族帐官
圣宗开泰二年定女官之制
按辽史圣宗本纪不载　按续文献通考辽太祖称
帝尊祖母曰太皇太后母曰皇太后嫔曰皇后圣宗
开泰二年正月以马氏为丽仪耿氏为淑仪尚寝白
氏昭仪尚服李氏顺仪尚功艾氏芳仪尚仪孙氏和
仪则宫中女官之制亦极详备今不可考矣
　　宋
宋太祖　　　年置司簿司宾乐使等内职并赐
帔
按宋史太祖本纪不载　按文献通考宋太祖皇帝
始因五代之制置司簿掌宫中簿书出纳之事又置
司宾并封县君又置乐使主宫中声伎并赐帔
太宗　　　年始增设内职
按宋史太宗本纪不载　按文献通考太宗置尚宫
太监及知内省充内宣徽南院使兼承旨并司簿或
封国夫人郡夫人又置宝省尚食封县君又置司宝
司仪司给或授郡君县君又乐使之下增置副使又
改内省为尚书内省令尚宫太监并号尚书司给司
簿同掌宫籍及司出给改祗候人为御侍衣服为司
衣梳篦为司饰枕被为司寝汤药为司药乐使为仙
韶使副使为仙韶副使弟子呼供奉又置直笔书省
主事改茶器为翰林局掌御阁为直阁掌宫门为直
门掌灯火为掌灯掌从物为直仗针线院为裁缝院
又令司簿兼掌宝司言兼监班司仪兼承宣掌宝司
仪及仙韶使副使仍封县君又司记知尚书内省公
事而皆赐以帔
真宗　　　年增内官品秩
按宋史真宗本纪不载　按文献通考真宗置淑容
顺容仪婉婉容并从一品在昭仪上又置贵仪在淑
容之上又置司宫令正四品在尚宫之上
高宗　　　年定宫中诞育仪
按宋史高宗本纪不载　按南渡典仪宫中诞育仪
例略宫中凡合分有娠将及七月本位医官申内东
门司及本位提举官奏闻门司特奏再命医官指定
降诞月分讫门司奏排办产合及照先朝旧例三分
减一于内藏库取赐银绢等物于后
罗二百匹　绢四千六百七十四匹（
钉设产阁　三朝　三腊　满
月　一腊　二腊　百睟　头睟）
　金二十四两八钱七分二厘（
裹木
干枝　银计篦　铃□　镀盆）
　银四千四百四十两　银钱三贯
足　大银盆一面　醽醁沉香酒五十三石二斗八
升　装画扇子一座　装画油盆八面　簇花生色
袋身单袋一副　催生海马皮二张　檀香匣盛唾
铜剃刀二把金镀银锁钥全　彩画油栲栳簸箕各
一　彩画油砖八口　彩画油瓶二　新罗漆马衔
铁一副　装画胎衣瓶　铁秤锤五个　铁钩五十
条　眠羊卧鹿二合各十五事　金银果子五百个
　影金贴罗散花儿二千五百　锦沿席一　绿席
毡绣合褥子各二　码瑙缬绢一匹　大毡四领
干蓐草一束　杂用盆十五个　暖水釜五个　绿
油柳木槌十个　生菜一合　生艾一斤　生母姜
二片　黑豆一斗
栲
栳全
　无灰酒二瓶　米醋二瓶
　纽地黄汁布二条　滤药布二条
金漆
箱儿全
　香墨
十铤
红罗
影金匣
　鸡子五十个
金漆
箱儿
　小石子三十颗
竹
笼作
　竹扎五十把　红布袋二
盛马
通末用
　带泥藕
十挺　生芋子一合
彩
画
　银杏一合五十斤
内装画
一千个

　嘉庆子五十斤
内装画
七百个
　菱米五十斤
内装画
七百个

胡桃二千个
装
画
　圆眼五十斤
装
画
　荔枝五十斤
莲肉五十斤　栗子五十斤　果子十合　吃食十
合（
蒸羊一口　生羊剪花　八节羊文色　子枣　豌豆　枣塔儿　糖饼　炊饼　糕　髓饼　枣
浮图儿）

仍令太医局差产科大小方脉医官宿直供画产图
方位饮食禁忌合用药材催生物件合本位踏逐老
娘伴人乳妇抱女洗人等申学士院撰述净胎发祝
寿文排办产合了毕犒赐修内司会通门官本司人
吏库子医官仪鸾司等人银绢官会有差候降诞日
本位官郎便申内东门司转奏　降诞三日一腊两
腊四节次拆产合三腊满月二次百晬头晬已上十
次支赐银绢仍添本位听宣内人请给十分已上并
系常例此外特恩临时取旨不在此限外廷仪礼不
在此内
　　金
金国初诸妃皆无位号熙宗始有贵妃贤妃德妃之
称海陵定妃号为十二明昌以后始备内官职员品
秩皆如唐制
按金史后妃传叙古天子娶后三国来媵皆有娣侄
凡十二女诸侯一娶九女所以正嫡妾广继嗣息□
忌防淫慝塞祸乱也后亡则媵为继室各以其叙无
三媵则娣侄继室亦各以其叙继室者治其内政不
敢正其位号礼庙无两祔不并尊也鲁成风始两祔
宋国三媵齐管氏三归春秋皆讥之周礼内宰其属
则内小臣阍人寺人次之九嫔世妇女御女祝女史
典妇功典丝典枲内司服又次之□义称后立六宫
三夫人九嫔二十七世妇八十一御妻不与春秋周
礼合后世因仍其说后宫遂至数千金代后不娶庶
族甥舅之家有周姬齐姜之义国初诸妃皆无位号
熙宗始有贵妃贤妃德妃之号海陵淫嬖后宫寖多
元妃姝妃惠妃贵妃贤妃宸妃丽妃淑妃德妃昭妃
温妃柔妃凡十二位大定后宫简少明昌以后大备
内官制度诸妃视正一品比三夫人昭仪昭容昭媛
修仪修容修媛充仪充容充媛视正二品比九嫔婕
妤九人视正三品美人九人视正四品才人九人视
正五品比二十七世妇宝林二十七人视正六品御
女二十七人视正七品采女二十七人视正八品比
八十一御妻又有尚宫尚仪尚服尚食尚寝尚功皆
内官也太祖嫡后圣穆生景宣光懿生宗干有定策
之功钦宪有保佑之功故自熙宗时圣穆光懿钦宪
皆祔宣献生睿宗大定祔焉故太祖庙祔四后睿世
显宣皆祔两后惟太宗景宣熙宗章宗室祔一后贞
慈光献昭圣虽庶姓皆以子贵宣宗册温敦氏乃赐
姓变古甚矣　按百官志内命妇品元妃贵妃淑妃
德妃贤妃正一品昭仪昭容昭媛修仪修容修媛充
仪充容充媛曰九嫔正二品婕妤正三品美人正四
品才人正五品各九员曰二十七世妇宝林正六品
御女正七品采女正八品各二十七员曰八十一御
妻
　按金格贞佑后之制贵妃下有真妃淑妃下有丽
　妃柔妃而无德妃贤妃九嫔曰婕妤下有丽人才
　人为正三品顺仪淑华淑仪为正四品尚宫夫人
　尚宫左夫人尚宫右夫人宫正夫人宝华夫人尚
　仪夫人尚服夫人尚寝夫人钦圣夫人资明夫人
　为正五品尚仪御侍尚服御侍尚寝御侍尚正御
　侍宝符宸侍奉恩令人奉光令人奉徽令人奉美
　令人为正六品司正御侍宝符御侍司仪御侍司
　符御侍司寝御侍司饰御侍司设御侍司衣御侍
　司膳御侍司药御侍仙韶使光训良侍明训良侍
　遵训良侍从训良侍为正七品典仪御侍典膳御
　侍典寝御侍典饰御侍典设御侍典衣御侍典药
　御侍仙韶副使承和良侍承惠良侍承宜良侍为
　正八品掌仪御侍掌服御侍掌寝御侍掌饰御侍
　掌设御侍掌衣御侍掌膳御侍掌药御侍仙韶掌
　音祗肃良侍祗敬良侍祗愿良侍为正九品
宫人女官职员品秩皆同唐制
　尚宫二人掌导引皇后管司记司言司簿司闱仍
　总知五尚须物出纳等事司记二人典记二人掌
　记二人掌在内诸文书出入目录为记审讫付行
　县印等事女史六人掌职文簿司言二人典言二
　人掌言二人女史四人掌宣传启奏之事司簿二
　人典簿二人掌簿二人女史六人掌宫人名簿廪
　赐之事司闱六人典闱六人掌闱六人女史四人
　掌宫闱管钥之事尚仪二人掌礼仪起居管司籍
　司乐司宾司赞事司籍二人典籍二人掌籍二人
　女史十人掌经籍教学纸笔几案之事司乐四人
　典乐四人掌乐四人女史二人掌音乐之事司宾
　二人典宾二人掌宾二人女史二人掌宾客参见
　朝会引导之事司赞二人典赞二人掌赞二人女
　史二人彤史二人掌礼仪班序设板赞拜之事尚
　服二人掌司宝司衣司饰司仗之事司宝二人典
　宝二人掌宝二人女史四人掌珍宝符契图籍之
　事司衣二人典衣二人掌衣二人女史四人掌御
　衣服首饰之事司饰二人典饰二人掌饰二人女
　史二人掌膏沐巾栉服玩之事司仗二人典仗二
　人掌仗二人女史二人掌仗卫兵器之事尚食二
　人掌知御膳进食先尝司膳司酝司药司饎事司
　膳四人典膳四人掌膳四人女史四人掌膳羞器
　皿司酝二人典酝二人掌酝二人女史二人掌酒
　醴司药二人典药二人掌药二人女史二人掌医
　药司饎二人典饎二人掌饎二人女史二人掌宫
　人食并柴炭之事尚寝二人管司设司舆司苑司
　灯事司设二人典设二人掌设二人女史二人掌
　帷帐□褥枕席洒扫铺设司舆二人典舆二人掌
　舆二人女史二人掌舆伞扇羽仪司苑二人典苑
　二人掌苑二人女史二人掌苑囿种植蔬果司灯
　二人典灯二人掌灯二人女史二人掌灯油火烛
　尚功二人掌女功管司制司珍司彩司计司制二
　人典制二人掌制二人女史二人掌裁缝衣服纂
　组之事司珍二人典珍二人掌珍二人女史二人
　掌金珠玉宝财货之事司彩二人典彩二人掌彩
　二人女史二人掌锦文绯彩丝帛之事司计二人
　典计二人掌计二人女史二人掌支度衣服饮食
　柴炭杂物之事宫正二人掌总知宫内格式纠正
　推罚之事司正二人同掌典正二人纠察违夫女
　史四人
皇后位下女职
　依隆庆宫所设人数大定元年定
　司闺一员八品掌宫内诸事并给散宫人俸给食
　料秉仪一员八品丞仪一员九品掌左右给事宣
　传启奏经籍纸笔之事直合一员司陈一员九品
　掌帐幕□褥舆伞洒扫铺陈薪炭灯烛之事秉衣
　一员奉衣一员九品掌首饰衣服器玩诸宝财货
　裁制缣彩之事掌馔一员八品奉馔一员九品掌
　饮食汤药酒醴蔬果之事
　　　元
世祖至元二十一年置达鲁花赤总管府掌皇后位
下岁赐财物造作等事
按元史世祖本纪不载　按百官志至元二十一年
置管领打捕鹰房民匠达鲁花赤总管府秩正四品
掌二皇后斡耳朵位下岁赐财物造作等事达鲁花
赤总管同知副总管知事各一员吏二人
至元三十一年改詹事院为徽政院署置官属
按元史成宗本纪至元三十一年帝初即位改皇太
后所居旧太子府为隆福宫詹事院为徽政院司议
曰中议府正曰宫正家令曰内宰典医署曰掌医典
宝曰掌谒典设曰掌仪典□曰掌□
武宗至大元年两宫设卫尉典副及丞统典宝谒者
之属
按元史武宗本纪不载　按百官志太后两宫官属
至大元年置卫尉从三品副卫尉从四品左典禁右
典禁从五品奉令正七品奉丞正八品太仆正六品
副仆正七品门卫二员正六品典宝二员正六品谒
者二员从六品阁正从七品阁丞从八品食官令正
八品食官丞正九品宫令正八品宫丞正九品医令
正八品医丞正九品饮官令正八品饮官丞正九品
主藏正八品副主藏主廪从八品副主廪正九品
仁宗皇庆二年二月改典内院为中政院秩正一品
置中瑞司秩正四品秋七月立长秋寺掌皇后宫政
秩三品
按元史仁宗本纪云云
英宗至治元年置承徽寺掌皇后钱粮营缮等事
按元史英宗本纪不载　按百官志承徽寺秩正三
品掌答儿麻失里皇后位下钱粮营缮等事寺卿五
员正三品少卿二员从四品寺丞二员从五品经历
知事各一员令史六人译史知印各二人通事一人
奏差四人至治元年置其属二
至治三年置长宁寺掌皇后位下等事
按元史英宗本纪不载　按百官志长宁寺秩正三
品掌英宗速哥八剌皇后位下户口钱粮营缮等事
寺卿六员正三品少卿二员从四品寺丞二员从五
品经历知事各一员吏属令史六人译史知印各二
人怯里马赤一人奏差四人至治三年置
明宗天历二年置宁徽寺隶八不沙皇后位下
按元史明宗本纪不载　按百官志宁徽寺秩正三
品隶八不沙皇后位下寺卿六员少卿四员丞二员
品秩同长庆寺经历知事各一员天历二年置
　　明
太祖洪武三年命镌戒谕后妃之词悬宫中皇后治
宫中宫外事不得与后妃选择良家以礼聘娶勿受
大臣送又命儒臣修女诫后妃不得与政
按春明梦余录洪武三年命工部造红牌镌戒谕后
妃之词悬之宫中申严宫闱之禁皇后之尊只得治
宫中之事宫门外事毫不得与后妃嫔嫱宫中诸费
皆尚宫奏之发内宫监覆奏方得赴部关领若尚宫
不奏而辄发官监内官监不奏而辄赴部擅领者皆
论死宫嫔已下有疾医者不得入宫惟问证取药而
已群臣命妇惟庆节朝见中宫无事不许入宫人主
亦无见命妇之礼凡天子及亲王后妃宫人等必须
选择良家子女以礼聘娶不拘处所勿受大臣送进
命儒臣修女诫曰治天下者修身为本正家为先正
家之道始于谨夫妇后妃虽母仪天下然不可使与
政事至于嫔嫱之属不过备职事侍巾栉若宠之太
过则骄恣犯分上下失序观历代宫阃政由内出鲜
有不为祸乱者也夫内嬖惑人甚于鸩毒惟贤明之
主能察之于未然其他未有不为所惑者卿等纂述
女诫及古贤之事可为法者使后世子孙知所持守
洪武十二年置内职六尚局及宫正司
按春明梦余录宫官有六局一司局曰尚宫尚仪尚
服尚食尚寝尚功司曰宫正
尚宫局尚宫二人正五品掌导引中宫总司记司言
司簿司闱四司之官属凡六尚事物出纳文籍皆印
署之司记二人正六品典记二人正七品掌记二人
正八品司记掌印宫内诸司簿书出入目录审而付
行典记掌记佐之女史六人掌执文书司言二人正
六品典言二人正七品掌言二人正八品司言掌宣
传奉启之事典言掌言佐之女史四人掌执文书司
簿二人正六品典簿二人正七品掌簿二人正八品
司簿掌名籍廪赐之事典簿掌簿佐之女史六人掌
报文书司闱六人正六品典闱六人正七品掌闱六
人正八品司闱掌宫闱管钥之事典闱掌闱佐之女
史四人执掌文书
尚仪局尚仪二人正五品掌礼乐起居总司籍司乐
司宾司赞四司之官属司籍二人正六品典籍二人
正七品掌籍二人正八品司籍掌经籍教授笔帖几
案之事典籍掌籍佐之女史十人掌执文书司乐二
人正六品典乐四人正七品掌乐四人正八品司乐
掌率乐人习乐陈县拊击进退之事典乐掌乐佐之
女史二人执掌文书司宾二人正六品典宾二人正
七品掌宾二人正八品司宾掌朝见宴会赏赐之事
典宾掌宾佐之女史二人掌执文书司赞二人正六
品典赞二人正七品掌赞二人正八品司赞掌朝见
宴会赞相之事典赞掌赞佐之女史二人掌执文书
彤史二人正六品掌后妃群妾御于君所书其日月
尚服局尚服二人正五品掌供内服用采章之数总
司宝司衣司饰司仗四司之官属尚宝二人正六品
典宝二人正七品掌宝二人正八品司宝掌宝符契
图籍典宝掌宝佐之女史四人掌执文书司衣二人
正六品典衣二人正七品掌衣二人正八品司衣掌
衣服首饰典衣掌衣佐之女史二人掌执文书司饰
二人正六品典饰四人正七品掌饰二人正八品司
饰掌膏沐巾栉器玩之事典饰掌饰佐之女史二人
掌执文书司仗二人正六品典仗二人正七品掌仗
二人正八品司仗掌羽舆仗卫之事典仗掌仗佐之
女史二人掌执文书
尚食局尚食二人正五品掌供膳羞品齐之数总司
膳司酝司药司饎之官属凡进食先尝之司膳四人
正六品典膳四人正七品掌膳四人正八品司膳掌
割烹煎和之事典膳掌膳佐之女史四人掌执文书
司酝二人正六品典酝二人正七品掌酝二人正八
品司酝掌酒醴饮之事典酝掌酝佐之女史二人
掌执文书司药二人正六品典药二人正七品掌药
二人正八品司药掌医方药物之事典药掌药佐之
女史四人掌执文书司饎二人正六品典饎二人正
七品掌饎二人正八品司饎掌给宫人廪饎薪炭之
事典饎掌饎佐之女史四人掌执文书
尚寝局尚寝二人正五品掌燕寝进御之次序总司
设司舆司苑司灯四司之官属司设二人正六品典
设二人正七品掌设二人正八品司设掌帷帐裀席
洒扫张设之事典设掌设佐之女史四人掌执文书
司舆二人正六品典舆二人正七品掌舆二人正八
品司舆掌舆辇伞扇羽仪之事典舆掌舆佐之女史
二人掌执文书司苑二人正六品典苑二人正七品
掌苑二人正八品司苑掌苑囿种植蔬菜之事典苑
掌苑佐之女史二人掌执文书司灯二人正六品典
灯二人正七品掌灯二人正八品司灯掌灯烛膏火
之事典灯掌灯佐之女史二人掌执文书
尚功局尚功二人正五品掌女功之程课总司制司
珍司彩司计四司之官属司制二人正六品典制二
人正七品掌制二人正八品司制掌衣服裁制缝线
之事典制掌制佐之女史四人掌执文书司珍二人
正六品典珍二人正七品掌珍二人正八品司珍掌
金玉宝货之事典珍掌珍佐之女史六人掌执文书
司彩二人正六品典彩二人正七品掌彩二人正八
品司彩掌彩缯锦枲之事典彩掌彩佐之女史六人
掌执文书司计二人正六品典计二人正七品掌计
二人正八品司计掌度支衣服饮食薪炭之事典计
掌计佐之女史四人掌执文书
宫正司宫正一人正五品掌纠察宫闱责罚戒令之
事司正二人正六品典正四人正七品女史四人掌
执文书
洪武二十九年□授六尚局官
按春明梦余录洪武二十九年授六尚局官□曰朕
观帝王为治必自齐其家始未有家不齐而能治国
平天下者周之内宰以阴教六宫九嫔以妇职之法
教九御各有职司非细故也朕起布衣陟尊位而于
内治之道不敢忽焉是以内设六尚以职六宫斯列
圣相继之道也近年精选民间淑德入宫者数人使
兼六尚事人各克勤事多周备今特命某为某官尔
尚克遵前规慎守乃职毋怠毋忽其外有家者女子
服劳既多或五载六载归其父母从其婚嫁人受命
年高者许归以终天年愿留者听其宫闱及见受职
者家与禄视外品等

　宫闱总部汇考三（
按帝后上俪宸极母仪万国垂象于天非偶然也而凡官闱之
　中尊卑大小各有职司故其见于列宿者亦各有所主焉三垣以太微为大庭不列女侍阴阳内外
　之辨判然氐房尾箕女室皆后宫之属也此外列宿无或依附者列图象于前而兼采诸说虽不言
　占而帝王修身齐家之道备焉矣）

后一星勾陈六星女
史一星御女四星图
　　图考
　　后
按星经阙
按史记天官书中宫天极星其一明者太乙常居也
旁三星三公或曰子属
按晋书天文志第一星主月太子也第二星主日帝
王也亦太乙之座谓最赤明者也第三星庶子也
按隋丹元子步天歌四为后宫五天枢（
按以第四星为后宫始见
　于此然晋书成于唐之李淳风而志不言以及宋史天文志亦不言及殊不可解）

按新法历书表同后属火金
　　勾陈
按星经勾陈六星在五帝下为后宫大帝正妃又主
天子六军将军又主三公
按史记天官书中宫后勾四星末大星正妃余三星
后宫之属也
按晋书天文志钩陈六星在紫宫后宫也大帝之正
妃也
按宋史天文志六星比陈象六宫之化其端大星曰
元妃余星乘之曰庶妾
按步天歌勾陈尾指北极颠勾陈六星六甲前
按新法历书表同六星俱属火金
　　女史
按星经女史一星在天柱下史北掌记禁中传漏动
静主时要事也
按史记天官书不载　按晋书天文志柱史北一星
曰女史妇人之微者主传漏
按步天歌女史柱史各一星
按新法历书表同水土
　　御女
按星经御女四星在勾陈北主天子八十一御女妃
也后之官明吉暗凶也
按史记天官书不载　按晋书天文志钩陈北四星
曰女御八十一御妻之象也
按步天歌御女四星天柱五　按新法历书表无（
按此
　星星经及晋书皆载之而新法历书阙之然又于勾陈北有新增四星亦不可解）
女床
三星图
　　图考
　　女□
按星经女□二星在天纪北主后宫主女事侍帝及
皇后明则宫人自恣
按史记天官书不载　按晋书天文志女□三星在
纪星北后宫御也主女事
按步天歌纪北三星名女□此座还依织女傍
按新法历书表同俱属火

氐
宿图
　　图考
　　氐宿
按星经氐四星为天宿宫一名天根二名天符木星
春夏木秋冬水主皇后妃嫔前二大星正妃后二左
右
按史记天官书氐为天根主疫
按隋书天文志氐四星王者之宿宫后妃之府休解
之属前二星适也后二星妾也
按步天歌氐四星似斗侧量米　按新法历书表同

键闭一星□钤二星东
咸西咸各四星图
　　图考
　　键闭
按星经键闭在房东北主管钥星不欲明明则门扉
不禁
按史记天官书东宫苍龙房心房为府曰天驷其阴
右骖北一星曰舝
按晋书天文志在房东北钩钤主关钥
　　钩钤
按星经钩钤二星主法去房宿七寸第一名天健二
名天官主管钥闭藏若近夫妻同心远者夫妻不和
按史记天官书东宫苍龙房心房为府曰天驷其阴
右骖旁有两星曰钤
按汉书天文志房北二星曰钩钤房之钤键天之管
钥
按步天歌钩钤两个近其旁
按新法历书表同金土
　　东咸西咸
按星经东咸四星在房东北主防淫佚
按晋书天文志东咸西咸各四星在房心北日月五
星之道也房之户所以防淫佚也
按步天歌两咸夹罚似房状
按新法历书表同东金西水

尾宿九星
神宫一星图
　　图考
　　尾宿　神宫
按星经龙尾九星为后宫第一星后次三夫人次九
嫔次嫔妾一名后族水星也二风后三天鸡四天狗
五太庙皆欲明大小相承则宫多子孙
按史记天官书尾为九子曰君臣斥绝不和
按隋书天文志尾九星后宫之场妃后之府上第一
星后也次三星夫人次星嫔妾第三星傍一星名曰
神宫解衣之内室
按步天歌九星如钩苍龙尾尾西一星是神宫所以
列在后妃中
按新法历书表同一二三四五六俱水火七水火月
八火月九火月神宫金土

箕
宿图
　　图考
　　箕宿
按星经箕四星主后别府二十七世妇八十一御女
为相天子后也亦为天汉九江口主梁在汉边金星
春夏金秋冬土箕后动有风期三日也前二星为后
也
按史记天官书箕为敖客曰口舌
按隋书天文志箕四星亦后宫妃后之府亦曰天津
一曰天鸡主八风又主口舌主客蛮夷胡貉
按步天歌四星形状似簸箕
按新法历书表同一火月二火木三火木四土木

织女
三星图
　　图考
　　织女
按星经织女三星在天市东端天女主瓜果丝帛收
藏珍宝及女变精明女功善
按史记天官书婺女其北织女天女孙也
按晋书天文志织女三星在天纪东端天女也主果
蓏丝帛珍宝也
按步天歌鼓上三星号织女
按新法历书表同俱金水

女
宿图
　　图考
　　女宿
按星经须女四星主布帛为珍宝藏一名婺女天女
水星春夏水秋冬火大明女功有就
按史记天官书婺女
按隋书天文志须女四星天之少府也须贱妾之称
妇职之卑者也主布帛裁制嫁娶
按步天歌四星如箕主嫁娶
按新法历书表同俱木土
　　离珠
按星经离珠五星在女北主藏府以御后宫移则乱
按宋史天文志离珠五星在须女北须女之藏府女
子之星也又曰主天子旒珠后夫人环佩
按步天歌五个离珠女星上
按新法历书表阙
按表不载离珠而图中女宿
上两星以为新增星亦不解
室
宿图
　　图考
　　室宿
按星经营室二星主军粮离宫上六星主隐藏木星
春夏火秋冬水一名宫二名室上六星名离宫主六
宫妃后位为掖庭永巷
按史记天官书营室为清庙曰离宫阁道
按隋书天文志营室二星天子之宫也一曰元宫一
曰清庙又为军粮之府及土功事
按步天歌两星上有离宫出绕室三双有六星
按新法历书表同俱属火水

　宫闱总部总论
易经
　　家人
九五王假有家勿恤吉

本
义
假如假于太庙之假有家犹言有国也九五刚
　健中正下应六二之柔顺中正王者以是至于其
　家则勿用忧恤而吉可必矣盖聘纳后妃之吉占
　而凡有是德者遇之皆吉也
象曰王假有家交相爱也

本
义
夫爱其内助妇爱其刑家
申鉴
　　时事
古有掌阴阳之礼之官以教后宫掌妇学之法妇德
妇言妇功各率其属而以时御序于王先王礼也宜
崇其教以先内政览列图诵列传遵典行内史执其
彤管记善书过考行黜陟以章好恶男女正位乎内
外正家而天下定矣故二仪立而大业成君子之道
匪阙终日造次必于是
此一首所
谓崇内教也

宋魏了翁古今考
　　西入咸阳欲止宫休舍
公论之所予而有其名无其实不可也公论之所疵
而有其名遂有其实尤不可也沛公号为宽大长者
公论之所予也然而未有其实也不诛秦王子婴则
有其实矣是可以得天下矣沛公居山东时贪财好
色此公论之所疵也一入咸阳遂欲奄有秦之宫室
帷帐重宝狗马妇女居之如此则贪财好色有其名
而又有其实而天下不可得矣赖樊哙谏张良又谏
然后还军霸上不然则天下之兵皆得而争之何独
一项羽不能平也萧何传有云沛公至咸阳诸将皆
争走金帛财物之府分之此诸将皆庸人耳萧何独
收律令图书又以樊哙张良谏而沛公货财无所取
妇女无所幸独此十字足为汉四百年之根本萧张
固号人杰不意屠狗如哙亦颇有识也盖尝考之五
子之歌内作色荒外作禽荒甘酒嗜音峻宇雕墙有
一于此未或不亡圣人垂戒后世存此为书孔安国
谓此六者弃德之君必有其一有一必亡况兼有乎
秦其所谓兼有者也其破灭六国仿其宫室作于咸
阳北阪上徙其钟鼓美人以充之帷帐重宝妇女狗
马张良传谓皆数千则尤不道之极也公羊传谓周
制诸侯一娶九女天子一娶十二女汉儒谓商制天
子一娶亦不过九女礼记昏义谓古者天子后立六
宫三夫人九嫔二十七世妇八十一御妻然周礼天
官有九嫔世妇御妻而无三夫人九嫔言九而世妇
御妻不言数郑康成曲为之说谓不列夫人者犹三
公之于王坐而论道妇礼无官职谓世妇不言数者
君子不苟于色有妇德者充无则阙其说恐无所据
皆不可考内宰掌教六宫教九嫔大夫士十四人府
史胥徒百人皆男子不知教妇人如之何而施其法
王后之外夫人嫔御计一百二十人而左右执役者
女祝仅四人女史仅八人奚仅二十四人多少亦不
相当康成又谓群妃御见之法女御八十一人当九
夕世妇二十七人当三夕九嫔九人当一夕三夫人
当一夕后当一夕十五日而遍自望后反之苟如此
则王后一月之间不过两御于王除王后当夕独进
之外其余则三夫人而一夕九嫔九御世妇一百一
十七人当十三夕每九人而一夕虽金石之躯不足
支也况古者天子祭天地祖宗社稷山川朝日夕月
为礼不一动辄三日斋七日戒而可以无夕不御女
乎康成释经穿凿往往难信涪州罗端良作内宫问
谓嫔妇女御则信有之矣若夫人则诸侯之妃不在
王宫稽之周礼九嫔亚后而夫人不与浆人之职夫
人致饮掌客之职夫人致礼此职之在诸侯国中者
耳周礼所记有掌侯国之事掌客亦谓诸侯相见之
礼故夫人致礼王后有酒正致饮侯国无之故以知
浆人致饮王后无夫人也王之六宫以象王之六寝
王后之所治世妇为后之属实分掌之九室以象卿
之列九嫔之所居女御为九嫔之属实分处之二十
七世妇者先世御女之老而无子者虽在王后六宫
掌事不在于进御之列九嫔与九御五日一见王后
无夕不见五日一洗沐则一嫔与其御进四十有九
日而九嫔九御毕见一时再见四时八见每见则十
人共进一夕不如王后一月二十四日见而专其夕
也此说又通于康成第天子一娶九女十二女莫知
其的谓诸侯一娶九女则如鲁之宋共姬至于三国
来媵乃十二女矣僭也管仲有三姓之女亦大夫之
僭也左氏传秦伯纳女五人则五而已齐威公之夫
人三内嬖如夫人者又六则九人也晋文公逆怀嬴
曰班在九人则亦九人也齐襄公九妃之外又有六
嫔则十五人也大抵春秋作而王制废战国之世又
甚于春秋孟子论堂高数仞榱题数尺食前方丈侍
妾数百人孔子之时未至于如此孟子所云不必诸
侯或大夫陪臣四公子之徒皆是也按古天子之内
称后诸侯称夫人亦称妃诗序关睢言后妃谓文王
为诸侯则太姒为妃追王以后称后也鹊巢言夫人
则周之大夫之妻如召公后为国君则亦追称夫人
也战国僭称皆称王后而以妾为夫人秦于夫人之
下又有美人良人八子七子长使少使之号汉兴因
之武帝元帝制婕妤昭仪凡十四等具见班固书外
戚传序而后世至于三十六宫或宫女五千人三千
人晋隋唐尤盛有后有妃有夫人杂号不一乱匪降
自天生自妇人人主率以此事夭其天年盖自战国
与秦始也六籍遭秦之后出于汉者礼记不可尽信
周礼尤多疑而难信诗序又全不足信如三夫人九
嫔二十七世妇八十一御妻周礼礼记自有异同郑
康成所释诸经又当后汉之末愈支离穿凿大率亦
不可信如十五日王后一御决无此理诗序兼下后
妃二字便已□脱文王为商之诸侯固未可以妻为
后太姒乃其夫人称曰妃可也武王有天下追王其
先则夫人称后可也今其兼曰后妃者乃汉儒耳因
当时朝廷之事如匡衡所谓后夫人之行不侔乎天
地兼王母与妾并言之如高祖有吕后又有戚夫人
文帝有慎夫人武帝有李夫人是也文士循习称后
夫人无嫡媵之别殊为可叹又姬者周之姓诗序曰
虽则王姬亦下嫁于诸侯如云齐姜宋子耳汉史因
俗称谓书薄姬栗姬宪姬则以姬为妾而非姓之谓
故蔡京当国改公主为帝姬其失久矣又如诗序召
南国君妻大夫妻之类亦不分晓文王为诸侯其臣
如召伯之等皆大夫商未灭称其内为大夫妻周灭
商大夫封为诸侯始可称国君妻毕竟周南诸诗指
文王之妻召南诸诗指召公之妻诸侯及大夫之妻
耳如麟趾关雎之应尢为曲说不通于理若曰文王
所以三分天下有其二至武王得天下不无内助而
君臣之间家道皆齐则可也
朱子全书
　　周礼天官总论
周礼天官兼嫔御宦官饮食之人皆总之则其于饮
食男女之欲所以制其君而成其德者至矣岂复有
后世宦官之弊古者宰相之任如此
问宫伯宫正所率之属五百人皆入宫中似不便否
曰此只是宿卫在外不是入宫皆公卿王族之子弟
为之不是兵卒
何谓六寝六宫曰王大寝一小寝五大寝听政向明
而治故在前小寝释服燕息也故在后其小寝一寝
立中四寝在于四角春居东北夏居东南秋居西南
冬居西北土王之月居中后之六宫正宫在前五宫
在后其制如王之五寝
大学衍义
　　宫闱内外之分
臣按家人之封曰女正位乎内男正位乎外男女正
天地之大义也易言其理而礼述其法盖相表里云
曲礼曰外言不入于捆内言不出于捆此严中外杜
请谒之法也自士大夫之家犹然况帝室乎
　　宫闱预政之戒
臣按春秋之世妇人擅宠于内者多矣而未闻预政
于外者也葵丘之盟可为万世之戒者三曰毋易树
子毋以妾为妻而此其一也及战国时秦芊太后齐
君王后始预国事见于史吕后之初受遗也高帝谓
曹参可代萧相国陈平可助王陵安刘氏者必勃可
令为太尉后皆用之如高帝言是时未有邪心也一
旦临朝称制军国大权既从己出于是尊诸吕抑刘
氏之意生矣垂没虑祸令禄产分据兵权而私外家
攘神器之谋决矣非内有平勃之忠外有齐楚之强
则吕氏将不可制非禄产庸驽易绐肯去两军则虽
内外有人亦未易制然则汉祚之不亡者天也使后
能以安刘全吕为心当惠帝之没迎立代以嗣高
帝之业付托得人坐享天下之养功在宗社庆流外
家虽百世可也释此不为而贪八年称制之权艳三
国分王之宠骑虎不下逆志以萌致使宗族歼夷婴
孺莫保昔之自私者乃还以自祸也岂不哀哉东汉
母后之临朝者惟和熹为最贤然贪权不释杜根上
书请还政为后所诛故史氏讥之迨六后临朝中若
邓与梁本以贤称而桓帝窦后亦志存社稷然邓以
终身称制为天下后世所非梁窦亦不免于祸败由
其中壸而预国政外家而擅朝权非先王之令典故
也可不监哉魏文帝诏曰妇人与政乱之本也自今
以来群臣无得奏事太后后族之家不得辅政曹魏
行事鲜可法者独此诏足以矫汉世之失故录焉
臣按昔之论武氏者多矣以臣观之后之为人绝类
王莽莽初饰伪以钓名既得志而后肆其威虐后以
饰诈以侥宠既得志而后威虐行焉莽之篡也造符
命收人情始而摄次而假久之遂为真矣后放而依
之无一不然至其才术权数则十倍于莽故虽以无
道行之而材能为之用怨叛不敢发此又莽之所不
及也吁天生尤物以斫丧有唐之家国会高宗懦庸
牝晨之鸣得以潜移神器化唐为周然考其僭位仅
二十年而宗族屠剪殆无□类向之黄其屋者乃所
以为赤族之地又曷若为任为姒不失圣后之名而
本支百世永享无强之福哉韦氏琐琐愚顽妄意踵
武曾不旋踵身僇族夷不足录云
荆川稗篇
　　内治
杂说周制士庶子及凡守卫王宫者掌于宫正宫伯
等而属于冢宰禄秩衣裘岁月均恩班数有加所谓
文武底至齐信用昭明于天下则亦有罴熊之士不
二心之臣保乂王家如此至秦则不然尊君抑臣之
法直行于父子收司连坐之法直行于宫禁平时环
卫殿廷如坐针毡视人主略无仁恩私义一举动直
入于法故荆轲逐秦王殿下环视而不敢救其少恩
之祸直至于此高祖与群雄角逐天下此等诸将北
面为臣心常鞅鞅叛逆交作惠帝即位此正主少国
危大臣未附之时况吕后专权诸吕睥睨宫禁一旦
有意外之变左右前后皆非人主腹心之人此亦可
忧故方即位即赐中郎郎中外郎宦者尚食谒者执
楯执戟武士驺太子御骖而权一时之宜也后来诛
诸吕迎立文帝谒者十人持戟卫端门文帝不得入
太尉往谕乃引兵去此则知礼知义缓急军变有所
凭仗者矣文帝会得此意一入宫即拜宋昌为卫将
军领北军张武为郎中令行殿中亦为吾之押卫欤
太平经国书曰天子理阳道后治阴德风化并行故
赞治之官皆曰宰内宰属太宰者意其治家之道亦
多权衡审订于大臣大臣格心之所自出欤今考内
宰下大夫二人命士十二人自内小臣奄官凡将命
洒扫之人自九嫔至女内史凡内官自典妇功织纴
衣服凡掌内之事皆属焉而隶于太宰盖女宠近习
所以移人主之德者大臣总之无敢逾节皇父作相
膳夫内史皆不得人巷伯之雅寺人为之虽奄官亦
遴其选晋侯近女而惑疾医和以为赵孟之过古人
致君二南之化其道由此东周宰职不竞春秋首书
宰咺赗妾甚者三公逆后其何以正王阃乎汉大长
秋为后卿盖内宰之意自中宫仆谒尚书黄门冗从
如小臣之属自内府令如内司服之属犹领焉至于
从帝入宫赞道内事若中常侍与凡侍内掖庭暴室
御府祠祝之辈与夫勾盾中藏府令承典掌贵人采
女官婢侍使服食游观诸事皆少府统焉职分既分
不相干涉汉初大长秋中常侍参用士人邓通虽为
文帝幸人犹听丞相檄召欲斩之自东京悉用宦者
士大夫既无复与闻而隶少府者徒以文属太尉杨
秉纠中常侍而尚书诘以三公统外越分奏近臣盖
三府之令不行于便嬖况后妃乎然前汉置大长秋
以掌后宫者士大夫也犹可以节制后宫成帝□许
后减省用度许后上书辨论且恐官吏以诏书绳之
犹有周家气象后汉遂改以宦官然宫中财用尚付
之有司章和以后尽用宦者总领自此不领于外朝
及隋置殿中监唐置内诸司使凡王服食器用一切
付之奄人之手大臣不敢问则成周设官之意无复
存者
　　论通内外之情严内外之辨
或问内宰之职治王内之政令分其人民以居之内
宫何以容人民之居处凡建国佐后市陈其货贿出
其度量法制王后何以与市井之细事内小臣掌后
之好事于四方掌后之好令于卿大夫妇人无外事
何以外通诸侯而内交群下内宰既掌宫中之祭祀
而女祝又掌王后之内祭祀汉家尚除秘祀今女祝
之设岂无执左道入宫而为厌祷者有府史胥徒有
宦官宫妾数者混然淆乱杂居而错处岂无为淫邪
以污宫壸者后夫人以下九嫔二十七世妇八十一
女御自有定数也何以独不着其数典妇功典丝枲
追师染人屦人无非是人也而内司服缝人何以独
参之奄官以至春官有世妇矣而此又有世妇春官
有司巫男巫女巫矣而此又有女祝春官有司服矣
而此又有内司服冬官有锺氏染羽矣而此又有染
人独不可并省而合于一也凡此十有九官之职事
三等之官长其所议论者固不一也姑以是八者而
言之则尤为可疑者曰子之所以为疑非以夫后与
市事则内外为相紊人民官吏与宦官宫妾杂处则
内外为相乱有外祭祀则内将有厌祷之事有天官
等官又有春冬等官则内外猥多泛滥之职耶此正
周公立国之规模维持之周密而措置之纤悉详尽
者不以通内外则以严内外者也夫以宫阙之尊严
而与市井之猥贱以王后之秘密而行诸侯卿大夫
之好礼以士大夫之自贵爱而杂奴仆熏腐之余亦
固几于矣然家与国非异政王与后非异体内庭
与外庭非有异势也且王后之分阴阳之理相佐以
相承者也王则立朝于前以先乎义后则立市于后
以后乎利朝市何嫌于相关乎天子享诸侯王后则
亚献上公侯伯子男来朝夫人则致礼四方何嫌于
有好事乎前有宫人之职中士四人下士八人掌寝
处燕息沐浴栉□私猥之事而隐然厉其败礼败度
之心后有典妇功等取中士二人下士十有二人掌
衣服冠履之物而防人主奢侈之私用度耗费之渐
以去其害国乱政之源士大夫何嫌于处内庭乎凡
此无非所以通内外而同之也分其人民即宫壸之
执事室庐府之在内者至于府史胥徒贾奄奚工女
酒女浆女笾女醢女盐女幂女奴女御则又自分而
为内外天官世妇以广嗣为义春官世妇卿也以掌
女工之宿戒名同而官异则不得不分外司服所以
掌外朝之服饰内司服所以掌王后之服饰锺氏染
羽毛以充国之用染人掌丝帛以充王后之用内有
不可以兼外者典妇功典丝枲之职虽用士人而内
司服缝人之职则自用奄人外则有不可以至内者
神所在而有之先王随所在而祭之不惟以示忠厚
不忘之心亦所以为交神明合三才之道故在内则
有女祝在外则有司巫内外不敢互用也国君过市
刑人赦夫人过市罚一幕世子过市罚一帟命夫过
市罚一盖命妇过市罚一帷是市虽立于后而过市
之禁则极于严内外未尝相杂也以至九嫔世妇女
御之不着其数亦以所严内官之选不苟于色不轻
于泽以浊乱宫闱之内凡此又无非所以严内外而
异之也盖昔者先王之意以为内外不通则内外间
隔藩墙有比邻之异精神扞格而不通法令窒碍而
不行利害相视而不相成非宫中府中一体之意至
其一于通而不行之以严则又不免于尊卑之烦紊
男女之浊乱职事废弛而不举知虑□略而不周者
亦非辨方正位设官分职之意也天下犹人之一身
也耳目口鼻各司其官而不相为用先王之所以严
内外者实似之至于精神气血之所以周流于一身
者则未尝壅遏而不相通先王之所以通内外者实
似之周衰王制不明内外之政甚无足观者朝市异
路王后不同心椒房之重反挟蛊媚之道门庭闺闼
之内尚不于整饬而况市井之细诸侯卿大夫之
事乎妃嫔媵嫱列屋而望幸负宠而争妍宫掖有丑
恶之声妃妾起巫诅之风官寺擅出纳之权宦官宫
妾相与乱其内而公卿大臣□隔于外莫有谁何之
者矣究论所自则皆始于太宰之权去而内宰以下
十九官之职不领于大臣也呜呼大臣之权去内外
之祸盖有不可胜言者
　　御叙之法
正义曰解周名为女御之义以其御于王之御法按
周礼王有六寝一是正寝余五寝在后通名燕寝其
一在东北王春居之一在西北王冬居之一在西南
王秋居之一在东南王夏居之一在中央六月居之
凡后妃以下各以次叙而上御王于五寝之中也故
郑注周礼九嫔云凡御法月与后妃其象也卑者宜
先尊者宜后女御八十一人当九夕世妇二十七人
当三夕九嫔九人当一夕三夫人当一夕后当一夕
亦十五日而□云自望后反之孔子云日者天之明
月者地之理阴阳契制故月上属为天使妇从夫放
月纪月纪是星也而妇人上御必有女史彤管以纪
之毛诗传贻我彤管云古者后夫人必有女史彤管
之法史不记其罪杀之后妃群妾以礼御于君所女
史书其日月之事以进退之生子月辰则以金环退
之当御者以银环着之于左手既御着于右手事无
大小记以法
　　内宫问
或问礼记所载后夫人嫔妇女御之制其合于古乎
曰不然嫔妇女御则信有之若夫人则诸侯之妃不
在王宫何以明之吾稽之周礼九嫔实亚后而夫人
不与焉内宰曰以阴礼教六宫以阴礼教九嫔以妇
职之法教九御内小臣曰若有祭祀宾客丧纪则摈
诏后之礼事相九嫔之礼事正内人之礼事此皆自
后而下辄及九嫔无所谓夫人者曰夫人坐论妇礼
者也乌可以职求曰坐论妇礼则其不见于礼事也
可矣然内司服祭祀共后之衣服及九嫔世妇凡命
妇共其衣服追师掌王后之首服为九嫔及外内命
妇之首服则冠服亦不及焉何也夫夫人之等视诸
侯九嫔之等视卿天子以内之卿代外之诸侯以内
之嫔代外之夫人是或一道也曰然则浆人之职何
以云夫人致饮掌客之职何以云夫人致礼曰浆人
之致饮此职之在诸侯国中者尔王后有酒正致饮
侯国无之故以浆人周礼之所记有掌侯国之事如
环人讼敌国之类者多矣若夫掌客之职亦诸侯相
见之礼若诸侯朝天子皆于其汤沐之邑而取具不
以勤王人且致饩致享其礼隆甚皆非天子接其臣
之事考其职先言王合诸侯次言王巡守殷国次言
凡诸侯之礼次言凡诸侯之卿大夫士为国客则知
此言诸侯之礼者诸侯相为宾之礼也有同姓之国
有舅甥之国有夫人父母之国则夫人为之致礼若
天子之宫固有后在而夫人何至与诸侯行礼邪曰
然则王宫之无夫人审矣则嫔妇女御之分处六宫
也奈何曰六宫之处嫔不在焉古者六宫九室六宫
以象王之六寝王后之所治也世妇为后之属实分
掌之九室以象卿之九列九嫔之所居也女御为九
嫔之属实分处焉此礼所谓后立六宫又曰内有九
室九嫔居之外有九列九卿朝焉者也嫔各有室不
在六宫或曰何以知世妇属后女御属九嫔曰内宰
上春诏王后率六宫之人而生穜稑之种献之于王
而春官世妇每宫卿二人其职曰世妇掌女宫之濯
溉率六宫之人共粢盛则是世妇属后之验也九嫔
掌妇学之法以教九御各率其属以时御叙于王所
而女御云掌御叙于王之燕寝则是女御属九嫔之
验也曰嫔次于后则嫔当以何人为之曰嫔之义尊
矣古直以嫁为嫔故书云厘降二女于沩汭嫔于虞
诗云挚仲氏任自彼殷商来嫁于周曰嫔于京所谓
九嫔者盖亦从后而嫁者也天子求后同姓之国以
娣侄媵之备官而行数至于九皆自彼而具不待天
子自择此古所以有一娶九女之说也曰然则御叙
之法奈何曰先儒以王后以下分为十五夕其实不
然夫内宠无并后以王后之尊而下至与庶妾更进
迭退一月而再见其为降也甚矣古以贵贱为接见
之□数故小星肃肃宵征夙夜在公又云肃肃宵征
抱衾与裯夙夜在公贵者也故其接也数抱衾与裯
贱者也故其去也亟以礼言之天子之后每夕皆进
于王所以正内治故诗序云贤妃贞女夙夜警戒是
也取于休沐之义以五日一休一嫔与其御进又五
日一休一嫔又与其御进凡四十有五日而九嫔毕
见凡一时而再见凡一岁而八见此嫔御进见之大
数也自诸侯大夫以下其妾媵有多少然皆用五日
之制内则曰妾虽老年未满五十必与五日之御是
也曰然则世妇不进御欤曰否周礼九嫔掌以时御
叙于王所女御掌御叙于王之燕寝惟世妇不然掌
丧祭宾客之事而已月令仲春之月后妃率九嫔御
亦不及世妇世者代也妇又已嫁之名盖先世女御
之老而无子者为之故王制云国君不名卿老世妇
卿老亦致政而归者则以先世之臣妾在所当敬故
也是以内宰于六宫九嫔九御皆教而独无教世妇
之说以其素习于礼不待教也或曰诸侯之宫何如
曰诸侯之娶五人若三人左氏传曰秦伯纳女五人
哀姜之嫁亦有葛屦五緉之语则并夫人为五也公
羊言诸侯娶一国则二国往媵之以侄娣而陈有元
妃二妃下妃之目则是并夫人为三也至其宫则半
天子故礼曰卜三宫之夫人世妇之吉者此其降杀
之序也至其末也齐威公之夫人三内嬖如夫人者
又六人则是九人也晋文公以夫人礼逆怀嬴然犹
曰班在九人则是亦九人也而齐襄九妃之外又有
六嫔皆有所依仿其僭侈甚矣不可以为法
　　内外论
按内宰寺人阍人世妇女史等职所言后宫其辞不
一曰内宫对王宫为外而言曰北宫对王宫为南而
言曰中门以内外之中而言曰王内曰王之北宫曰
王宫中门并系之王而言也其曰六宫者乃后所立
六宫拟于六官者故曰以阴礼教六宫帅六宫之人
而生穜稑之种是也其曰女宫者乃民间女服事于
六宫典司职事于后宫之旁者故曰帅女宫而致于
有司帅女宫而濯溉为齐盛莅陈女宫之具观寺人
称掌王之内人及宫中之戒令王之内人则指女御
言宫女即女宫之人故不系之王也夫所谓六宫者
旧说以为王有六寝后象王立六宫而居之亦正寝
一燕寝五夫此但足以为六寝耳苟以此而当六宫
则王之六寝亦可以称六官乎记曰古者天子后立
六宫三夫人九嫔二十七世妇八十一御妻以听天
下之内治以明章妇顺故天下内和而家理天子立
六官三公九卿二十七大夫八十一元士以听天下
之外治以明章天下之男教故外和而国治愚谓天
子之六官天地春夏秋冬后之六宫其职掌亦略相
似凡后夫人进御与夫内外命妇之命爵宫卿宫女
之进退及酒浆之事皆属天凡师氏保傅教化之道
与夫蚕桑立市春馔之事皆属地春掌礼乐凡器数
祝史之类夏掌政令及拜爵救日月之类秋掌典刑
及刑女之类冬掌
缺
事若丝枲宫室死丧之类盖自
有一定而不可易者此则所谓六宫也六宫立矣求
人而治之于是有内外命妇之官所谓内命妇者三
夫人之于后犹三公之于王坐而论妇礼故无官职
九嫔掌六宫之事秩比于卿世妇取于国中以广继
嗣治礼事秩比于大夫女御亦取于民间盖六宫不
能无役使因而得进御故以为名秩比于元士者也
然传曰古者天子立后一娶十二女谓后与三夫人
各媵其侄娣二合之为十二今言九嫔而不言三夫
人自世妇已下皆不言其数者以天子之例推之六
官惟有六卿三公则官不必备惟其人皆以六卿兼
之则是后之六宫当有六嫔乃其正职三夫人者亦
不必备盖或以嫔妇而摄夫人之位或以夫人而行
六宫之事所谓十二女者长者先行幼者待年于国
未必一时皆备而六宫之官不过以先王嫔妇久于
礼者掌其职岂必王之所娶且君子不苟于色世妇
女御有妇德者充之无则缺焉岂拘拘于二十七八
十一之数哉又有外命妇者盖宫禁深严知识不能
无壅蔽内外限隔凡事亦未易通达故每宫以卿之
内子二人大夫之命妇四人士之妻八人诏相其礼
事大夫言下士言中盖错举之也女府掌每宫文书
器物女史掌每宫书写奚以给使令之役皆择民间
女之贤能者夫惟周礼设世妇之官则臣民妇女之
贤者得以效用于后之左右而后宫之礼法得以为
式于臣庶之家所以上下交而为内治之法于天下
也旧说以为奄卿夫自古及今岂有奄而为卿者若
果然当如内小臣之例以奄字贯于上士之上亦当
云奄卿二人矣又引汉法大长秋等亦用士者岂有
士人在上而府史皆用女乎此皆悖理之大者或疑
卿大夫士庶之妻至于王之北宫于理得无妨乎曰
后夫人进御但至王之寝不至后宫犹后之不至王
朝故外命妇等得至后之六宫无嫌也
　　内宰
内宰教嫔妇之法此古今人世昏明偏全浇淳美恶
之一大界限也夫天下有一男子则有一妇人岂男
子有教而妇人独可无教乎故古者宫中设师傅保
姆之教民间亦必有女师是故祭祀宾客礼也关睢
所称琴瑟钟鼓乐也国风诸篇诗也女史所记书也
非学何以能之惟如是故古者女子之盛德高识若
敬姜孟母者无于男子故凡祭祀宾客丧纪有男
子之事则有妇人之事非但独居骄蹇而已是以能
上奉神灵之统下理万物之宜也此所谓内宰之教
盖传其学于师傅保姆而教之然亦有齿尊德卲如
昭帝后之亲受书于夏侯胜者矣秦汉而下其君既
无修身齐家之学乃以吕不韦审食其武三思领后
庭之事遂使人疑而不复信苟得人如内宰者以治
之岂有是丑哉以是知周公之法似迂而实切也
　　后夫人礼事
后夫人与尸宾献酬后哭诸侯嫔御吊临于卿大夫
之丧此古人之至大礼非中古已上莫之能行也礼
国君取夫人之辞曰与寡人共有宗庙社稷故祭必
夫妇亲之天子以天下为家建侯树屏虽世爵而必
命有德者故其来朝以礼神之礼礼之是以后皆从
王古者君臣同体大臣之死王为之服故后夫人亦
有吊临之礼且古者世道淳笃人心纯一普天之下
之人专以行礼为务而无淫姣衰伪之风为之尸者
则足以象神而人亦以神事之为之宾者果才德出
类而人亦以贤礼之有丧者主于哀戚而人之吊之
者亦真有哀戚之心是故可以行献酬吊临之礼而
无嫌也况所谓尸者皆王同姓懿亲而卜吉者苟匪
人则不足以为尸矣所谓宾者亦微子箕子鲁公太
公之流苟泛常诸侯则宗伯摄之矣所谓吊临者亦
必王之诸父兄弟及姑娣妹耳不然则内外宗命秩
视嫔御者掌之岂以少年宫嫔数数入诸臣之家以
行礼哉故此皆圣王盛世乃可行也后世人不能为
尸君臣无复献酬之礼后夫人不复出宫此礼皆不
必复讲观宋之宣仁赐忠宣公社饭为温公彻朝犹
有君臣一家之意后王不可不知而周礼自当存之
未可以轻訾也

　宫闱总部艺文一
　　女师箴　　　　　　　　后汉皇甫规
观象制教肇经乾坤家有王义室有严君各有定位
阴阳是分昔在轩辕陶化正刑刑于壸闱以临百官
煌煌后妃女紞是闲穆穆夫人爰采洁蘩师礼莫违
神罔时怨关睢首化万国承流实有淑女允作好逑
唐媛兴妫文母盛周德音不回弘济大繇咨尔庶妃
銮辂斯迈战战兢兢厉省鞶带渐进不形变起无外
行难着而易丧事易失而难退动若顺流应如发机
奉上惟敬抚下惟慈怨岂在明患生不思
　　女史箴　　　　　　　　　　　裴頠
膏不厌鲜水不厌清玉不厌洁兰不厌馨尔形信直
影亦不曲尔声信清响亦不浊绿衣虽多无贵于色
邪径虽利无尚于直春华虽美期于秋实冰璧虽泽
期于见日浴者振衣沐者弹冠人知正服莫知行端
服美动目行美动神天道佑顺常告吉人
　　后妃列传序　　　　　　　　　晋书
夫乾坤定位男女流形伉俪之义同归贵贱之名异
等若乃作配皇极齐体紫宸象玉□之连后星喻金
波之合羲璧爰自敻古是谓元妃降及中年乃称王
后四人并列光于帝喾之宫二妃同降着彼有虞之
典夏商以上六宫之制其详靡得而闻焉姬刘以降
五翟之规其事可略而言矣周礼天子立一后三夫
人九嫔二十七世妇八十一御妻以听王者内政故
昏义曰天子之与后如日之与月阴之与阳由斯而
谈其所从来远矣故能母仪天助宣王化德均载
物比大坤维宗庙歆其荐羞穹壤俟其交泰是以哲
王垂宪尢重造舟之礼诗人立言先奖葛覃之训后
烛流景所以裁其宴私房乐希声是用节其容止履
端正本抑斯之谓欤若乃聘纳有方防闲有礼肃尊
仪而修四德体柔范而弘六义阴教洽于宫闱淑誉
腾于区域则元云入户上帝锡母萌之符黄神降征
坤灵赞寿丘之道终能鼎祚惟永宗嗣克昌至若俪
极亏闲凭天作孽倒裳衣于衽席感朓侧于弦望则
龙漦结衅宗周鞠为黍苗燕尾挺灾隆汉坠其枌社
矣自曹刘内主位以色登甄卫之家荣非德举淫荒
挺性蔑西郊之礼容婉娈含辞作南国之奇态诐谒
由斯外入秽德于是内宣椒掖播晨牝之风兰殿绝
河睢之响永言彤史大练之范逾微缅视青蒲脱珥
之猷替矣晋承其末与世污隆宣皇创基功弘而道
屈穆后一善绩侔于十乱洎乎太祖始亲选良家既
而帝掩纨扇躬行请托后采长白实彰妒忌之情贾
纳短青竟践覆亡之辙得失遗迹焕在绨缃兴灭所
由义同画一故列其本事以为后妃传云
　　后妃传后论　　　　　　　　　同前
史臣曰方祗体安俪干仪而合德圆舒循晷配羲曜
以齐明故知阳烁阴凝万物假其陶铸火炎水润六
气由其调理取譬贤淑作伉文思灵根式固实资于
此宣穆阅礼偶德潜鳞翊天造之艰虞嗣涂山之逸
响宝运归其后嗣盖有母仪之助焉武元杨氏预闻
朝政明不逮远爱溺私情深杜卫瓘之言不晓张泓
之诈运其阴沴韬映干明晋道中微基于是矣惠皇
禀质天纵其嚚识暗鸣蛙智昏文蛤南风肆狡扇祸
稽天初践椒宫逞枭心于长乐方观梓树颁鸩羽于
离明褒后灭周方之盖小妺妃倾夏曾何足喻中原
陷于鸣镝其兆彰于此焉昔者高宗谅暗总百官于
元老成王冲渺托万机于上公太后御宸谅知非古
而明穆康献仍世临朝时属委裘躬行负扆各免华
阳之衅竟蹑和熹之踪保陵迟以克终所幸实为多
矣
　　女史箴　　　　　　　　　　　张华
　惠帝时华惧后族之盛作女史箴以讽
茫茫造化两仪始分散气流形既陶既甄在帝庖牺
肇经天人爰始夫妇以及君臣家道以正而王猷有
伦妇德尚柔含章贞吉婉娩淑慎正位居室樊姬感
庄不食鲜禽卫女矫桓耳忘和音志厉义高而二主
易心元熊攀槛冯媛趋进夫岂无畏知死不□班妾
有辞割欢同辇夫岂不怀防微虑远道罔隆而不杀
物无感而不衰日中则昃月满则微崇犹尘积替若
骇机人咸知饰其容而莫知饰其性性之不饰或愆
礼正斧之藻之克念作圣出其言善千里应之苟违
斯义同衾以疑出言如微而荣辱由兹勿谓幽昧灵
无象勿谓元漠神听无响无矜尔荣天道恶盈无
恃尔贵隆隆者坠于小星戒彼攸遂比心螽斯则
繁尔类欢不可以渎宠不可以专专实生慢爱极则
迁致盈必损理有固然美者自美翩以取尤冶容求
好君子所仇结恩而绝职此之由故曰翼翼矜矜福
所以兴靖恭自思荣显所期女史司箴敢告庶姬
　　后妃传后论　　　　　　　　　宋书
史臣曰饮食男女民之大欲存焉故圣人顺民情而
为之度王宫六列士室二等皆司事设防典文曲立
若夫义笃阃闱化刑邦国古先哲王有以之致治者
矣夫后妃专夕配以德升姬嫱并御进非色幸欲使
情有覃被爱罔偏流专贞内表妖蛊外息至于降班
在四簪珥成行同列者三环佩系响乃可以燮理阴
教辅佐君德宋氏藉晋世令典纳有章俔天作俪
必四岳之后虽正位天闺礼亢尊极而衰易兆恩
宴难留一谢属车之尘永隔青蒲之地是故元后愤
终良有以也自元嘉以降内职稍繁椒庭绮观千门
万户而淫妆怪饰变炫无穷自汉氏昭阳之轮奂魏
室九华之照曜曾不能概其万一徒以所选止于军
署之内征引极乎□皂之间非晋氏采择滥及冠冕
也且爱止帷房权无外授戚属饩岁时不过肴浆
斯为美矣及太祖之倾惑潘妪谋及妇人大明之沦
溺殷姬并后匹嫡至使多难起于肌肤并命行于同
产又况进于此者乎以斯言之三代二汉之亡于淫
嬖非不幸也
　　皇后传后论　　　　　　　　南齐书
史臣曰后妃之德着自风谣义起闺房而道化天下
缲盆献种罔非耕织佩管晨兴与子同事可以光熙
阃业作俪公侯孝昭二后并有贤明之训不得母临
万国宝命方昌椒庭虚位有妇人焉空慕周兴祯符
显瑞徒萃徽名若使掖作同休阴教远燮则马邓风
流复存乎此太祖创命宫禁贬约毁宋明之紫极革
前代之逾奢衣不文绣色无红采永巷贫空有同素
室世祖嗣位运藉休平寿昌前兴凤华晚构香柏文
柽花梁绣柱雕金镂宝颇用房帷赵瑟吴趋承闲奏
曲岁费傍恩足使充牣事由私蓄无损国储高宗仗
数矫情外行俭陋内奉宫业曾莫云改东昏丧道侈
风大扇销糜海内以赡浮饰哲妇倾城同符殷夏呜
呼所以垂戒于方来也
　　后妃传叙　　　　　　　　　　梁书
易曰有天地然后有万物有万物然后有男女有男
女然后有夫妇夫妇之义尚矣哉周礼王者立后六
宫三夫人九嫔二十七世妇八十一御妻以听天下
之内治故昏义云天子之与后犹日之与月阴之与
阳相须而成者也汉初因秦称号帝母称皇太后后
称皇后而加以美人良人八子七子之属至孝武制
婕妤之徒凡十四等降及魏晋母后之号皆因汉法
自夫人以下世有增损焉高祖拨乱反正深奢逸
恶衣菲食务先节俭配德早终长秋旷位嫔嫱之数
无所改作太宗世祖出自储藩而妃并先殂又不建
椒阃今之撰录正备阙云
　　后妃传后论　　　　　　　　　同前
史臣曰后妃道赞皇风化行天下盖取葛覃关睢之
义焉至于穆贵嫔徽华早着诞育元良德懋六宫美
矣世祖徐妃之无行自致歼灭宜哉
　　梁武帝立内职诏　　　　　　　沈约
刑于垂训周文所以表德壸闱失序汉氏所以丧邦
并被诸方册式昭戒劝魏晋以来虽云简薄而内职
名号参差不同在宋太始位置繁冗遂设官九品且
拟外朝填委椒掖征费无已自此相仍踵以成旧昭
阳九华千门万户殷受命自天始基七百思所以立
防自迩贻厥将来前代职品所宜因革外可详议务
令该允
　　后妃传后论　　　　　　　　　陈书
史臣曰诗表关睢之德易着乾坤之基然夫妇之际
人道之大伦也若夫作俪天则燮赞王化则宣太后
有其懿焉
　　为陈六宫谢表　　　　　　　　江总
鹤钥晨起雀钗晓映恭承盛典肃荷徽章步动云□
香飘雾縠愧缠艳粉无情拂镜愁萦巧黛息意临
妾闻汉水赠珠人间绝世洛川拾翠仙处无双或有
风流行云窈窕初日声高一笑价起两环乃可桂殿
迎春兰房侍宠借班姬之扇未掩惊羞假蔡琰之文
宁披悚戴
　　为陈六宫谢章　　　　　　　　前人
恭膺礼命愧集丹缕之颜拜奉曲私愁萦翚羽之色
鲁宫夜火伯媛匪惊楚榭奔涛贞姜何惧岂期日月
腾影风云泻润乃复位崇九御声高六列象服增华
丹軿耀采何以弼佐王风克柔阴化兢惶□集追想
流荇之诗荷据相并遂失鸣环之节
　　后妃传叙　　　　　　　　　　周书
书纪有虞之德载厘降二女诗述文王之美称刑于
寡妻是知婚姻之道男女之别实有国有家者之所
慎也自三代迄于魏晋兴衰之数得失之迹备乎传
记故其详可得闻焉若纳以德防闲以礼大义正
于宫闱王化行于邦国则坤仪式固而鼎命惟永矣
至于邪僻既进法度莫修冶容迷其主心私谒□其
朝政则风化凌替而宗社不守矣夫然者岂非皇王
之龟鉴与周氏率由姬制内职有序太祖创基修衽
席以俭约高祖嗣历节情欲于矫枉宫闱有鱼贯之
美戚里无私溺之尤可谓得人君体也宣皇外行其
志内逞其欲溪壑难满采择无厌恩之所加莫限□
皂荣之所及无隔险诐于是升兰殿而正位践椒庭
而齐体者非一人焉阶房帷而拖青紫承恩幸而拥
玉帛者非一族焉虽辛癸之荒淫赵李之倾惑曾未
足比其髣□也民厌苛政弊事实多太祖之祚忽诸
特由于此故叙其事以为皇后传云
　　后妃传序　　　　　　　　　　隋书
夫阴阳肇分乾坤定位君臣之道斯着夫妇之义存
焉阴阳和则裁成万物家道正则化行天下由近及
远自家刑国配天作合不亦大乎兴亡是系不亦重
乎是以先王慎之正其本而严其防后之继体靡克
聿修甘心柔曼之容罔念幽闲之操成败攸属安危
斯在故皇英降而虞道隆任姒归而姬宗盛妹妲致
夏殷之衅褒赵结周汉之祸爰历晋宋实繁有徒皆
位以宠升荣非德进恣行淫僻莫顾礼仪为枭为鸱
败不旋踵后之伉俪宸极正位居中罕蹈平易之涂
多遵覆车之辙睢鸠之德千载寂寥牝鸡之晨殊邦
接响窈窕淑女靡有求于寤寐铿锵环佩鲜克嗣于
徽音永念前修叹深彤管览载籍于既往考行事于
当时存亡得失之机盖亦多矣故述皇后列传所以
垂戒将来
　　隋后妃传后论　　　　　　　　同前
史臣曰二后帝未登庸早俪宸极恩隆好合始终不
渝文献德异鸣鸠心非均一擅宠移嫡倾覆宗社惜
哉书曰牝鸡之晨惟家之索高祖之不能敦睦九族
抑有由矣萧后初归藩邸有辅佐君子之心炀帝得
不以道便谓人无忠信父子之间尚怀猜阻夫妇之
际其何有焉暨乎国破家亡窜身无地飘流异域良
足悲矣
　　后妃传叙　　　　　　　　　　唐书
唐制皇后而下有贵妃淑妃德妃贤妃是为夫人昭
仪昭容昭媛修仪修容修媛充仪充容充媛是为九
嫔婕妤美人才人各九合二十七是代世妇宝林御
女采女各二十七合八十一是代御妻自余六尚分
典乘舆服御皆有员次后世改复不常开元时以后
下复有四妃非是乃置惠丽华三妃六仪四美人七
才人而尚宫尚仪尚服各二参合前号大抵踵周官
相损益云然则尚矣礼本夫妇诗始后妃治乱因之
兴亡系焉盛德之君帷薄严奥里谒不于朝外言
不内诸阃关雎之风行彤史之化修故淑范懿行更
为内助若夫艳嬖之兴常在中主第裯既交则情与
爱迁颜辞媚熟则事为私夺乘易昏之明牵不断之
柔险言似忠故受而不诘丑行已效反狃而为好左
右附之憸壬惎之狡谋钳其悟先哀誓楗于宠初天
下之事已去而恬不自觉此武韦所以遂篡□而丧
王室也至于杨氏未死元乱厥谋张后制中肃几敛
衽吁可叹哉中叶以降时多故矣外有攻讨之勤内
寡嬿溺之私群阉朋进外戚势分后妃无大善恶取
充职位而已故列着于篇
　　伐国论　　　　　　　　　　李德裕
自古得伐国之女以为后妃未尝不致危亡之患者
何也亡国之余焉能无怨气其立基创业之祖宗必
皆一时之英杰其社稷山川之鬼神常为一国之所
奉受其血食忿其灭亡故能为厉矣必生分美之色
蛊惑当世之君使其骨肉相残以坏于内君臣相疑
以败于外危亡之兆鲜不由此史苏所谓必有女戎
妺喜妲己褒姒是也史苏所谓详矣今不复论是以
晋献得骊戎佚女太子有雉经之酷祸及三世苻坚
纳慕容姊弟秦宫有凤兮之谣败于五将梁武取东
昏所幸几至危国隋文嬖陈主之妹终于殒身此其
祸败之着明者矣又夏姬入荆子反疲于奔命吴嫔
至晋世祖怠于为政所以王珪□庐江美人正言纳
说如王珪者可谓识微之士明于祸福矣
　　论别宅妇女入宫表　　　　　张廷珪
臣廷珪言昨奉进止别宅妇女皆遣入宫□至黄门
臣已执奏停寝数日宰相重宣陛下以人废言未蒙
允纳密旨增峻制狱益严事相牵连重有追掩窃闻
舆议足以伤心或母子生离或男女永隔□酷之至
有甚于死方春德泽万物昭苏岂独斯人不沾雨露
一伤和气恐阻圣恩况所进宫人皆非婉丽陛下容
易将入下人迫胁而行不作无益害有益臣必知其
然矣又陛下至明之君当比德于上皇岂效迹于中
古况春秋鼎盛庆祚无穷树德将逮于千年臣尚谓
少行事傥乖于一物臣窃有疑且臣位在黄门年高
白首常恐宠禄过厚颠坠微躬何所觊觎辄有干议
伏以遭逢昌运沐浴湛恩如不披心竭诚无乃希旨
苟免六合虽广取容何地不胜愚恳之至谨重昧死
奏闻伏望曲留天鉴少垂矜采
　　第二表　　　　　　　　　　　前人
臣廷珪言检贞观永徽故事妇人犯私并无入宫之
例准天授二年有□京师神都犯奸先决杖六十配
入掖庭至太极修格已从除削唯决六十仍依法科
罪今不依贞观永徽典故又舍太极宪章而依天授
之法臣愚窃谓未便且法令者与天下共之者也君
不可失之于上臣不可违之于下如或失之于上则
无以御下矣如或违之于下则无以事上矣所以古
之圣人垂范作式县诸象魏铭于景锺昭示万方期
于画一由是法有定禁时无滥刑化致雍和俗登仁
寿鸾凤巢阁麒麟在郊膏露浮甘卿云布彩方今圣
道包于天地仁恩洽于品物明无不烛聪无不听时
康俗泰远肃迩安岂可升平之朝而行末令之罚臣
之愚鄙伏深疑惧无任恳迫之极谨昧死重连正□
奏闻特乞天恩曲垂矜鉴得令别宅妇女各准法处
分率土苍生幸甚如允臣所请仍望便停令□内宣
降进止
　　梁家人传叙　　　　　　　　五代史
呜呼梁之恶极矣自其起盗贼至于亡唐其遗毒流
于天下天下豪杰四面并起孰不欲戡刃于其□然
卒不能少挫其锋以得志梁之无敌于天下可谓虎
狼之强矣及其败也困于一二女子之娱至于洞□
流肠刲若羊豕祸生父子之间乃知女色之能败人
矣自古女祸大者亡天下其次亡家其次亡身身苟
免矣犹及其子孙虽迟速不同未有无祸者也然原
其本未始不起于忽微易坤之初六曰履霜坚冰至
家人之初九曰闲有家悔亡其言至矣可不戒哉梁
之家事诗所谓不可道者也至于唐晋以后亲□嫡
庶乱矣作家人传
　　后妃传叙　　　　　　　　　　宋史
周人尊祖之诗曰厥初生民时维姜嫄盖推本后稷
之所自出以为王迹之所由基也宋之兴虽由先世
积累然至宣祖功业始大昭宪杜后实生太祖太宗
内助之贤母范之正盖有以开宋世之基业者焉观
其训太祖以无逸治天下至于豫定太宗神器之传
为宗社虑盖益远矣厥后慈圣光献曹后拥佑两朝
宣仁圣烈高后垂帘听政而有元佑之治南渡而后
若高宗之以母道事隆佑孝宗奉明慈怡愉之乐皆
足以为百王法程宋三百余年外无汉王氏之患内
无唐武韦之祸岂不卓然而可尚哉昭宪垂裕之功
至是茂矣旧史称昭宪性严毅有礼法易之家人上
九曰有孚威如终吉其是之谓与作后妃传
　　论西汉女主之祸　　　　　　　胡寅
致堂胡氏曰外戚之祸在王氏然汉初功臣平勃等
预有罪焉高祖崩倡言吕后与帝共定天下帝王诸
刘后王诸吕无不可者于是大裂土疆以王诸吕侵
弱刘氏罪一也孝惠即世听张辟疆之说纵诸吕居
中用事专权禁闼共斡兵柄上以媚太后下以安己
身由是诸吕不可制罪二矣高后即世虽能诛诸吕
立孝文然自兹以往母后习见前世用事例为出阃
之言观大臣议所立皆曰齐王高帝孙然母家驷钧
恶淮南王母家又恶独代王母家薄氏谨良遂立孝
文则平勃之徒畏母后深矣盖汉母后豫政临朝不
必少主虽长君亦然窦太后好黄老恶儒士儒士多
不得进赵绾王臧欲助上兴制度则发其奸利寝之
窦婴兄子也恶之则除门籍喜之则为相梁孝王爱
之则诵言请立为嗣不顾大宗之重王太后于灌夫
骂坐则不食论弃市韩嫣帝所贵也太后欲杀之则
帝不能救可谓司晨豫事矣武帝欲立昭则杀钩弋
夫人驯致王氏篡夺其所从来者远矣
　　论历代女祸　　　　　　　　马廷鸾
按胡氏之说足以尽西京外戚贻祸之本末矣尝因
是而极论之天地间有阳不能无阴阴而乘阳则宇
宙分裂人极隳亡矣欧阳公谓宦官之祸甚于女子
盖为唐末一时言之耳以古今大势论则女祸深矣
少女子能蛊惑人主以亡国老女子能崇长外戚以
亡国三代之亡国皆由此物矣周之东迁以褒姒周
虽不亡于此已衰于此矣秦后始有宣太后穰侯之
专庄襄悦美姬以易其宗汉高帝起于闾阎吕氏初
无功于王业也而汉初诸人之论每以为吕氏雅故
推毂高帝就天下又谓吕后与高帝共定天下是以
诸吕之心自谓与诸刘等憪然有取而代之之意而
后动于恶中间霍氐拥昭立宣阴妻邪谋特觉之早
耳而终不免新莽之乱焉曹魏之见篡于司马氏也
一再废弒专以母后为之主及晋武帝平吴之后耽
惑女宠杨贾实召五胡乱华之祸天下既为南北矣
齐陈以女色亡元魏以淫后亡隋文帝起外戚以篡
周唐高祖主外戚窃宫妃以取隋太宗宠武才人开
聚之丑子孙歼焉禄山之起为太真妃也唐虽未
亡于此而已衰于此矣河朔失而劲兵亡东南虚而
蛮祸起非权舆于天宝末乎朱梁以女宠开子祸而
亡后唐庄宗以刘后杀功臣靳军赏而亡皆女子之
为也
　　后妃列传叙　　　　　　　　　辽史
书始嫔虞诗兴关睢国史记载往往自家而国以立
天下之本然尊卑之分不可易也司马迁列吕后于
纪班固因之而传元后于外戚之后范煜登后妃于
帝纪天子纪年以叙事谓之纪后曷为而纪之自晋
史列诸后以首传隋唐以来莫之能易也辽因突厥
称皇后曰可敦国语谓之俚寋尊称曰耨斡盖
以配后土而母之云太祖称帝尊祖母曰太皇太后
母曰皇太后嫔曰皇后等以徽称加以美号质于隋
唐文于故俗后族唯乙室拔里氏而世任其国事太
祖慕汉高皇帝故耶律俨称刘氏以乙室拔里比萧
相国遂为萧氏耶律俨陈大任辽史后妃传大同小
异酌取其当着于篇
音忒寋
音蹇音么

　　后妃传赞　　　　　　　　　　金史
赞曰周礼九嫔掌妇学之法妇德妇言妇容妇功班
昭氏论之曰妇德不必才明绝异也妇言不必便口
利辞也妇容不必颜色美丽也妇功不必工巧过人
也清闲贞静守节整齐行己有耻动静有法是谓妇
德择辞而说不道恶语时然后言不厌于人是谓妇
言盥浣尘秽服饰鲜洁沐浴以时身不垢辱是谓妇
容专心纺绩不好戏笑洁齐酒食以奉宾客是谓妇
功后世妇学不修丽色以相高巧言以相倾衒能以
市恩逢迎以固宠是故悼平掣顿皇统以殒其身海
陵蛊惑群嬖几亡其国道陵李氏擅宠蠹政卒偾其
宗呜呼可不戒哉
　　后妃表序　　　　　　　　　　元史
后妃之制厥有等威其来尚矣元初因其国俗不娶
庶姓非此族也不居嫡选当时史臣以为舅甥之贵
盖有周姬齐姜之遗意历世守之固可嘉也然其居
则有曰斡耳朵之分没复有继承守宫之法位号之
淆名分之渎则亦甚矣累朝常诏有司修后妃传而
未见成书内廷事秘今莫之考则其氏名之仅见简
牍者尚可遗而不录乎且一代之制存焉阙疑而慎
言斯可矣作后妃表
　　后妃传叙　　　　　　　　　明外史
明太祖鉴前代女祸立纲陈纪首严壸教洪武元年
命儒臣修女诫谕翰林学士朱升曰治天下者修身
为本正家为先后妃虽母仪天下然不可俾预政事
至于嫔嫱之属奉侍巾栉恩宠或过逾礼越防上下
失序历代宫闱政由内出鲜有不为祸乱者夫内嬖
惑人甚于鸩毒惟明主能察于未然下此多为所累
卿等其纂述女诫及古贤妃事可为法者使后世子
孙知所持守升等乃编录上之五年六年命礼臣议
宫官女职之制礼臣上言周制后宫设内官以赞内
治汉设内官一十四等凡数百人唐设六局二十四
司官凡一官九十人女史五十余人皆选良家女充
之帝曰所设过多宜防宠嬖命重加裁定于是折衷
曩制女官立六局一司局曰尚宫尚仪尚服尚食尚
寝尚功司曰宫正秩皆正六品每局领四司其属二
十有四而尚宫司总行六局之事戒令责罚则宫正
掌之官七十五人女史十八人视唐减百四十余人
凡以服劳宫寝祗勤典守而已一切充华美人昭容
修媛虽着称前录而意在色升名乖德选者悉罢不
设诸妃位号亦惟取贤淑庄敬惠顺康宁闺房雍肃
旨寓深远又命工部制红牌镌戒谕后妃之词悬于
宫中牌用铁字饰以金复着令典自后妃以下至嫔
御女史巨细衣食之费金银币帛器用百物之供皆
自尚宫取旨牒内使监覆奏移部臣取给焉若尚宫
不及奏内使监不覆奏而辄领于部者论死或以私
书出外罪亦如之宫嫔以下有疾医者不得入宫以
证取药呜呼何其慎也是以终明代无龙漦燕啄之
妖墨□斜封之祸不特同辇共坐者群臣无所容其
谏诤而宫闱秘邃即阴教之贞淑容仪之美丽外廷
亦罕得闻焉家法之善未有如明者也上自孝慈下
迄愍后考厥族里次其时代虽所遇不齐显晦异致
而同居正号者并列于篇其妃嫔有事实者亦附见
焉作后妃列传

　宫闱总部艺文二
诗
　　招商歌　　　　　　　　　　汉灵帝
　拾遗记云灵帝初平三年游于西园起裸游馆千
　问采绿苔而被阶引渠水以绕砌周流澄澈乘船
　游漾选玉色宫人执篙楫又奏招商之曲以来凉
　风歌曰
凉风起兮日照渠青荷画偃叶夜舒惟日不足乐有
余清丝流管歌玉凫千年万岁嘉难逾
　　中宫歌　　　　　　　　　　晋张华
先王统大业元化渐八维仪刑孚万邦内训崇壸闱
皇英垂帝典大雅咏三妃执德宣隆教正位理厥机
含章体柔顺率礼蹈谦祗螽斯弘慈惠樛木逮幽微
徽音穆清风高义邈不追贵荣参日月百世仰余辉
　　中宫歌　　　　　　　　　　成公绥
天地不独立造化由阴阳乾坤垂覆载日月曜重光
治国先家道立教起闺房二妃济有虞三母隆周王
涂山兴大禹有莘佐成汤齐晋霸诸侯皆赖妃与姜
关雎思贤妃此言安可忘
　　中兴歌五首　　　　　　　　宋鲍照
碧楼含夜月紫殿争朝光彩池散兰麝风起自生芳
白日照前□玲珑绮罗中美人掩轻扇含思歌春风
三五容色满四五妙华歇已输春日欢分随秋光没
北出湖边戏前还苑中游飞□绕长松驰管逐波流
梅花一时艳竹叶千年色愿君松柏心采照无穷极
　　独不见　　　　　　　　　　梁柳恽
别岛望云台天渊临水殿芳草生未积春花落如霰
出从张公子还过赵飞燕奉帚长信宫谁知独不见
　　喜春游歌二首　　　　　　　　隋炀帝
禁苑百花新佳期游上春轻身赵皇后歌曲李夫人
步缓知无力脸曼动余娇锦袖淮南舞宝□楚宫腰
　　有所思　　　　　　　　　　卢思道
长门与长信忧思并难任洞房明月下空庭绿草深
怨歌裁洁素能赋受黄金复闻隔湘水犹言限桂林
凄凄日已暮谁见此时心
　　宫中行乐词八首　　　　　　唐李白
小小生金屋盈盈在紫微山花插宝髻石竹绣罗衣
每出深宫里常随步辇归只愁歌舞散化作彩云飞
柳色黄金嫩梨花白雪香玉楼巢翡翠珠殿锁鸳鸯
选妓随雕辇征歌出洞房宫中谁第一飞燕在昭阳
卢橘为秦树葡萄出汉宫烟花空落日丝管醉春风
笛奏龙吟水箫鸣凤下空君王多乐事还与万方同
玉树春归日金宫乐事多后庭朝未入轻辇夜相过
笑出花间语娇来烛下歌莫教明月去留着醉嫦娥
绣户香风暖纱□曙色新宫花争笑日池草暗生春
绿树闻歌鸟青楼见舞人昭阳桃李月罗绮自相亲
今日明光里还须结伴游春风开紫殿天乐下珠楼
艳舞全知巧娇歌半欲羞更怜花月夜宫女笑藏钩
寒雪梅中尽春风柳上归宫莺娇欲醉檐燕语还飞
迟日明歌席新花艳舞衣晚来移彩仗行乐好光辉
水绿南熏殿花红北阙楼莺歌闻太液凤吹绕瀛洲
素女鸣珠佩天人弄彩球今朝风日好宜入未央游
　　长信怨　　　　　　　　　　　前人
月皎昭阳殿霜清长信宫天行乘玉辇飞燕与君同
别有留情处承恩乐未穷谁怜团扇妾独坐怨秋风
　　清平调　　　　　　　　　　　前人
　乐史序云开元禁中初种木芍药即今牡丹得四
　本红紫浅红通白者上因移植于兴庆池东沈香
　亭前会花方繁开上乘照夜车太真以步辇从诏
　选梨园子弟将欲歌之上曰赏名花对妃子焉用
　旧乐遽命李龟年持金花笺宣赐白立进清平调
　辞三章白援笔赋之云云命梨园弟子约略调抚
　丝竹促龟年歌之太真持玻璃七宝杯酌西凉州
　葡萄酒笑领歌辞上因调玉笛以倚曲每曲□将
　换则迟其声以媚之太真饮罢敛绣巾重拜异日
　太真重吟前辞力士终以脱靴为耻乃曰以飞燕
　指妃子贱之甚矣太真深然之上尝欲命白官卒
　为宫中所捍而止
云想衣裳花想容春风拂槛露华浓若非群玉山头
见会向瑶台月下逢
一枝浓艳露凝香云雨巫山枉肠借问汉宫谁得
似可怜飞燕倚新妆
名花倾国两相欢长得君王带笑看解识春风无限
恨沈香亭北倚阑干
　　长门怨二首　　　　　　　　　前人
天回北斗挂西楼金屋无人萤火流月光欲到长门
殿别作深宫一段愁
桂殿长愁不记春黄金四屋起秋尘夜悬明镜青天
上独照长门宫里人
　　宿昔　　　　　　　　　　　　杜甫
宿昔青门里蓬莱仗数移花娇迎杂树龙喜出平池
落月留王母微风倚少儿宫中行乐秘少有外人知
　　能画　　　　　　　　　　　　前人
能画毛延寿投壶郭舍人每蒙天一笑复使物皆春
政化平如水皇恩断若神时时用抵戏亦未杂风尘
　　鸡　　　　　　　　　　　　前人
□鸡初赐锦舞马既登□帘下宫人出楼前御柳长
仙游终一閟女乐久无香寂寞骊山道清秋草木黄
　　长门怨　　　　　　　　　　　李华
弱体鸳鸯荐啼妆翡翠衾鸡鸣秋殿晓人静禁门深
每忆椒房宠那堪永巷阴自惊罗带缓非复旧来心
　　宫中乐二首　　　　　　　　　卢纶
台殿云凉秋色微君王初赐六宫衣楼前泛罢归犹
早行遣才人□射飞
云日呈祥礼物殊彤庭生献五单于塞垣万里无飞
鸟可是边城用郅都
　　宫词　　　　　　　　　　　　顾况
玉楼天半起笙歌风送宫嫔笑语和月殿影开闻夜
漏水晶帘卷近秋河
　　汉宫曲二首　　　　　　　　　韩翃
五柞宫中过腊看万年枝上雪花残绮□夜闭玉堂
静素绠朝穿金井寒
汉室长陵小市中珠帘绣户对春风君王昨日移仙
仗玉辇将迎入汉宫
　　宫词　　　　　　　　　　　长孙翱
一道甘泉接御沟上皇行处不曾秋谁言水是无情
物也到宫前咽不流
　　宫词
录十
一首
　　　　　　王建
金殿当头紫阁重仙人掌上玉芙蓉太平天子朝元
日五色云中驾六龙
蓬莱正殿压云鳌红日初生碧海涛开着五门遥北
望赭黄新帕御□高
笼烟紫气日曈曈宣政门前玉殿风午刻阁前卿相
出下帘声在半天中
千牛仗下放朝初玉案傍边立起居每日请来金凤
纸殿头无事不多书
秋殿清斋刻漏长紫微宫女夜烧香拜陵日到公卿
发卤簿分头出太常
避暑昭阳不掷卢井边含水喷鸦雏内中数日无呼
唤拓得滕王蛱蝶图
金吾除夜进傩名画□朱衣四队行院院烧灯如白
日沈香火底坐吹笙
太仪前日暖房来嘱向昭仪乞药栽□赐一窠红踯
躅谢恩未了奏花开
新秋白兔大于拳红耳霜毛□草眠天子不教人射
杀玉鞭遮到马蹄前
鱼藻宫中锁翠蛾先皇行处不曾过如今池底休铺
锦菱角鸡头积渐多
春风院院落花堆金锁生衣掣不开更筑歌台起妆
殿明朝先进画图来
树头树底觅残红一片西飞一片东自是桃花贪结
子错教人恨五更风
　　连昌宫词　　　　　　　　　元稹
连昌宫中满宫竹岁久无人森似束又有墙头千叶
桃风动落花红蔌蔌宫边老人为余泣少年选进因
曾入上皇正在望仙楼太真同栏杆立楼上楼前
尽珠翠炫转荧煌照天地归来如梦复如痴何暇备
言宫里事初过寒食一百六店舍无烟宫树绿夜半
月高弦索鸣贺老琵琶定场屋力士传呼觅念奴念
奴潜伴诸郎宿须臾觅得又连催特敕街中许燃烛
春娇满眼睡红绡掠削云鬟旋装束飞上九天歌一
声二十五郎吹管逐逡巡大□凉州彻色色龟兹轰
陆续李谟笛傍宫墙偷得新翻数般曲平明大驾
发行宫万人歌舞途路中百官队仗避岐薛杨氏诸
姨车□风明年十月东都破御路犹存禄山过驱令
供顿不敢藏万姓无声泪潜堕两京定后六七年却
寻家舍行宫前庄园烧尽有枯井行宫门闼树宛然
尔后相传六皇帝不到离宫门久闭往来年少说长
安元武楼成花萼废去年敕赐因斫竹偶值门开暂
相逐荆榛栉比塞池塘狐兔娇痴缘树木舞榭欹倾
台尚存文窈窕纱犹绿尘埋粉壁旧花钿鸟啄风
筝碎珠玉上皇偏爱临砌花依然御榻临□斜蛇出
燕窠盘□栱菌生香案正当衙寝殿相连端正楼太
真梳洗楼上头晨光未出帘影黑至今反挂珊瑚钩
指似傍人因恸哭却立宫门泪相续自从此后还闭
门夜夜狐狸上门屋我闻此语心骨悲太平谁致乱
者谁翁言野父何分别耳闻眼见为君说姚崇宋璟
作相公劝谏上皇言语切理阴阳禾黍丰调和中
外无兵戎长官清平太守好拣选皆言由至公开元
之末姚宋死朝廷渐渐由妃子禄山宫里养作儿虢
国门前□如市弄权宰相不记名依稀忆得杨与李
庙谟颠倒四海摇五十年来作疮痏今皇神圣丞相
明诏书纔下吴蜀平官军又取淮西贼此贼亦除天
下宁年年耕种宫前道今年不遣子孙耕老翁此意
深望幸努力庙谟休用兵
　　华清宫三首　　　　　　　　　崔鲁
草遮回磴绝鸣銮云树深深碧殿寒明月自来还自
去更无人倚玉阑干
障掩金鸡蓄祸机翠华西拂蜀云飞珠帘一闭朝元
阁不见人归见燕归
门横金锁悄无人落日秋声渭水滨红叶下山寒寂
寂湿云如梦雨如尘
　　楚调　　　　　　　　　　　薛奇童
禁苑春风起流莺绕合欢玉通日气珠箔卷轻寒
杨叶垂阴砌梨花入井栏君王好长袖新作舞衣宽
　　杨白花　　　　　　　　　　柳宗元
杨白花风吹渡江水坐令宫树无颜色摇荡春光千
万里茫茫晓日下长秋哀歌未断城鸦起
　　宫词　　　　　　　　　　　张籍
新鹰初放兔犹肥白日君王在内稀薄暮千门临欲
锁红妆飞骑向前归
　　后宫词　　　　　　　　　　白居易
泪尽罗巾梦不成夜深前殿按歌声红颜未老恩先
斜倚熏笼坐到明
　　追赋画江潭苑　　　　　　　　李贺
十骑簇芙蓉宫衣小队红练香熏宋鹊寻箭踏卢龙
旗湿金铃重霜干玉镫空今朝画眉早不待景阳钟
　　宫中乐三首　　　　　　　　令狐楚
月上宫花静烟含花树深银台门已闭仙漏夜沉沉
九重青琐闼百尺碧云楼明月秋风夜珠帘上玉钩
楚塞金陵靖巴山玉垒空万方无一事端拱大明宫
　　华清宫　　　　　　　　　　　张佑
风树离离月正明九天龙气在华清宫门深锁无人
觉半夜云中羯鼓声
　　宫中乐
二
首
　　　　　　张仲素
月彩浮鸾殿砧声隔凤楼笙歌临水槛红烛乍迎秋
江果瑶池实金盘露井冰甘泉将避暑台殿晓光凝
　　汉苑行　　　　　　　　　　　前人
回雁高飞太液池新花低发上林枝年光到处皆堪
赏春色人间总未知
春风淡淡影悠悠莺啭高枝燕入楼千步回廊闻凤
吹珠帘处处上银钩
　　马嵬　　　　　　　　　　　李商隐
海外徒闻更九州他生未卜此生休空闻虎旅鸣宵
柝无复鸡人报晓筹此日六军同驻马当时七夕笑
牵牛如何四纪为天子不及卢家有莫愁
　　汉宫词　　　　　　　　　　　前人
青雀西飞竟未回君王长在集灵台侍臣最有相如
渴不赐金茎露一杯
　　龙池　　　　　　　　　　　　前人
龙池赐酒敞云屏羯鼓声高众乐停夜半宴归宫漏
永薛王沈醉寿王醒
　　过华清内厩门　　　　　　　　前人
华清别馆闭黄昏碧草悠悠内厩门自是明时不巡
幸至今清海有龙孙
　　宫妓　　　　　　　　　　　　前人
珠箔轻明拂玉墀披香新殿□腰肢不须看尽鱼龙
戏终遣君王怒偃师
　　楚宫怨二首　　　　　　　　　许浑
十二山晴花尽开楚宫双阙对阳台细腰争舞君王
醉白日秦兵江上来
猎骑秋来在内稀渚宫云雨湿龙衣腾腾战鼓动城
阙江畔射麋犹未归
　　华清宫　　　　　　　　　　　杜牧
零叶翻红万树霜玉莲闲蕊暖泉香行云不下朝元
阁一曲淋铃泪万行
　　朝元引　　　　　　　　　　　陈陶
正殿云开露冕旒下方珠翠压鳌头天鸡唱罢南山
曙春色先归十二楼
　　宫词一百首
并序　录
二十六首
宋宋白
　宫中词名家诗集有之皆夸帝室之辉华叙王游
　之壮观抉彤庭金屋之思道龙舟凤辇之嬉然而
　万乘天高九重渊邃禁卫严肃乘舆至尊亦非臣
　子所能知所宜言也至于观往迹以缘情采新声
　而结意鼓舞升平之化揄扬嘉瑞之征于以示箴
　规于以续骚雅丽以有则乐而不淫与夫瑶池粉
　黛之词玉台闺房之怨不犹愈乎是可以锵丝簧
　炳缃素使陈王三阁狎客包羞汉后六宫美人传
　诵者矣援笔一唱因成百篇今则思继颂声述古
　则庶几风讽也大雅君子其将莞然词曰
千官朝拥五门前一路春风蜡烛烟宫漏乍停班已
定紫云开处望尧天
万国车书一太平宫花无数管弦声近臣入奏新祥
瑞昨夜黄河彻底清
律管飞灰报早春寿阳梅淡落香裀词人竞进新诗
入俊思无过白舍人
十二楼前御柳垂九重城里百花时宣州恰进红丝
毯便遣宫蛾舞柘枝
彤庭立仗雪初销仙乐空悬燕百寮齐指终南称万
寿远平香案碧岧峣
楼前宣赦掣金鸡大礼新成彩仗归万岁声高天地
喜庆云飞上衮龙衣
飞烟缥缈拂楼台纔卷珠帘雉扇开春满天颜两眉
喜玉关新有捷书来
绣鞍新辔饰玫瑰随驾堤边试马回苑蕙香轻沙路
湿玉蹄粘得落花来
后苑秋晴校猎归淡妆宫女尽戎衣数中供奉谁精
熟斜勒骄骢掠草飞
春雪轻轻洒露盘真珠箔外玉勾栏仙妃未起宫娃
小错报西楼晓月寒
春宵宫女着春绡铃索无风自动摇昼下珠帘猧子
睡红蕉窠下对芭蕉
微云点月汉宫秋水殿□萤黑处流凤管不调慵进
曲却排银烛夜藏钩
竹宫春祀望神仙百和香高杂绛烟中夜上元来玉
座五云随凤驾珠軿
天子今朝就食迟延英征得逸人归灵台监里知嘉
瑞隔月先曾奏少微
御制新成喜雪篇六宫传写满香笺金銮殿女曾偷
和不敢将呈万乘前
金堂曲燕夜厌厌仙乐声清御酒粘不用司宫排蜡
烛海人新贡夜明帘
雪梅初谢小桃芳院院莺啼报海棠昨日司花新奉
敕后园差使结丁香
红笺一幅卷明霞纤手题诗寄大家檀口微吟绕廊
柱蒙蒙春雨湿梨花
水心高殿接兰塘纔拂龙须一簟凉瑟瑟枕函云母
帐冰盘仙果近人香
春封东岳罢泥金羽卫还宫禁□深昨日祥风来入
律侍臣朝进五弦琴
万方琛贽泛云涛来庆星枢电彩高燕罢乐声移别
殿对花重换赭红袍
年来春早过新丰只向宫池祭玉龙一片香云千里
雨樊川杜曲绣重重
鱼龙百戏□嘈嘈戏罢珠楼日色高移入芳林排小
宴赤瑛盘里进樱桃
寒食宫中也禁烟郁金堂北画秋千梨花明月皆如
雪时送清香到酒前
玉管金筝入夜调今朝灵匹下青霄穿针□巧香烟
湿楼阁层层拂鹊桥
殿角风琴细韵移烛台春幸翰林时三更向尽诸宫
闭犹在金銮夜赋诗
　　宫词十八首　　　　　　　　张公庠
晓雾溟蒙似有无半残红烛动金铺黄莺不语梨花
上错认徐熙旧画图
四部韶音进玉卮千宫倾望柘黄衣舞头再拜金阶
远画鼓连催卷队归
二月犹寒未有雷江梅纔谢小桃开宫娥不放珠帘
下待得东风送燕来
尽道今来花信迟凌晨宫女探春归寒梅一朵金盘
小已有清香拂御衣
过苑中官排办时江梅初绽两三枝春寒呵手晨妆
罢帘外人催送驾迟
再坐千官花满头御香烟上紫云楼万人同向青霄
望鼓笛声中度彩球
后苑宸游炎日长宫中强半坐回廊鵁鶄鸂鶒银塘
静杨柳梧桐水殿香
万字阑干菊半开更怜清露点莓苔仙韶使副呈新
谱得旨重阳侍宴来
清旦宫中侯上番银潢轻淡玉钩残山茶破萼江梅
发尽倚朱阑不避寒
上番宫女卷帘时闪闪寒鸦拂晓啼纔着赭袍催进
辇紫宸门外报班齐
银汉横斜近建章九重深静闭兰房六更未觉晨光
动自是仙家日月长
萱草初长花未开共知青帝领春回珠帘卷上琼钩
稳不碍熏风满殿来
太□祠坛数级红青旗摇曳日朦胧人间未觉东风
至先入宜春小院中
西苑春深奉翠华朱阑千万护珍葩不如直上红楼
去尽见琼林十里花
碧瓦鸳鸯势欲飞禁门深静日迟迟玉箫吹遍新传
谱坐看黄鹂数换枝
月华浮动上阶棱侍宴归来掩绣屏子夜酒醒兰烛
暗碧纱外度流萤
宴起昭阳索辇时炉香偏上赭红衣金门玉砌明如
昼宫女三千把烛归
夹城西畔半球场彩仗弯弯人对行一样骅骝三百
匹金羁更伴绿游缰
　　宫词一百首
录二
十八首
　　王珪
侍辇归来步玉阶试穿金缕凤头鞋□前摘得宜男
草笑插黄金十二钗
瑶台夜滴金茎露水殿凉生玉枕风卧看星河归合
晚月斜□影转梧桐
燕子初来语更新一声声报内家春遥闻春□樱桃
熟先进金盘奉紫宸
盆山高迭小蓬莱桧柏屏风凤尾开绿绕金□春水
暗新分一脉御沟来
内苑宫人学打球青丝飞控紫骅骝朝朝结束防宣
唤一样真珠络辔头
夜深独倚阑干角玉笛横吹弄月明余响度云无处
□人间闻得两三声
元夕星灯照露台六宫歌吹出云来夜深翠辇归金
殿十里回廊锦帐开
沈烟摇碧透金铺密下珠帘镇玉壶近赐赵昌花雀
幛却嫌崔白芰荷图
黄昏锁院听宣除翰长平明□起居撰就白麻先进
草金泥降出内中书
石刻蛟龙扶绣柱金盘龙凤走雕楹万年枝上流莺
啭屏掩春山梦不成
红湿春罗染御袍透帘三丈日华高金针玉尺裁缝
处一对盘龙落剪刀
侍女争传玉弹弓金丸飞入乱花中一时惊起流莺
散踏落残英满地红
山楼彩凤栖寒月宴殿金麟吐御香蜀锦地衣呈队
舞教头先出拜君王
内庭秋燕玉池东香散荷花水殿风阿监采菱牵锦
缆月明犹在画船中
纱幔薄垂金麦穗帘钩纤挂玉葱条楼西别起长春
殿香壁红泥透蜀椒
清晓自倾花上露冷侵宫殿玉蟾蜍擘开五色销金
纸碧锁前学草书
宫女熏香进御衣殿门开锁请金匙朝阳初上黄金
屋禁掖春深昼漏迟
内人稀见水秋千争擘珠帘帐殿前第一锦标谁夺
得右军输却小龙船
禁里春浓蝶自飞御蚕眠处弄新丝碧尽日教鹦
鹉念得君王数首诗
□草深宫玉槛前春蒲如箭荇如钱不知红药阑干
曲日暮何人落翠钿
太液波深水殿凉画船惊起宿鸳鸯翠眉不及池边
柳取次飞花入建章
钓线沈波漾彩舟鱼争香饵上龙钩内人急捧金盘
接拨剌红鳞跃未休
露井银□冻不收深宫花暗晓莺愁残红满地无人
扫一半随风落御沟
盘龙新织翠云裘简点黄封玉匣收防备秋衣供御
着金箱捧入曝衣楼
黄金掌上露华稀朝退君王索辇迟到得经筵春讲
罢海棠花影数砖移
丽日祥烟锁禁林樱桃初熟杏成阴年年翠辇来游
幸花落春阶一寸深
六龙观稼奉宸游齐贺丰年荐麦秋后苑宴回卿相
出内官金盒送来麰
雪晴鳷鹊楼边月风落昭阳殿后梅炉炭□消香兽
暖独拈香箸拨红灰
　　宫词补遗　　　　　　　　　　武衍
梨花风动玉兰香春色沉沉锁建章惟有落红官不
禁尽教飞舞出宫墙
　　宫词　　　　　　　　　　　　王绅
平明彩仗幸琳宫紫府仙童下九重整顿珑璁时驻
马画工暗地貌真容
　　宫词八首　　　　　　　　　王仲修
云娇烟懒雨初晴环碧风轻细浪生尽日黄鹂不飞
去万年枝上听箫声
殿角风摇柳带长御沟流水落花香雨来双燕归应
早先上珠帘十二行
玉阑万朵牡丹开先摘姚黄献御杯翠幕重重围绕
定料应蜂蝶不曾来
宫槐御柳绕池亭水殿中间暑气清珠网帘深尘不
到静闻燕子引雏声
太液池头水浸云绿荷摇曳露华新漾舟寻得双莲
子摘向金盘进圣人
楼台雪霁晚阴阴珠网屏风御幄深和气先春宫掖
暖凤钗不用辟寒金
银河清浅夜纵横鱼钥传呼锁禁城试上红楼三十
级□栏好看月华生
月沈天角晓星明上直妆成□五更昨夜宣徽初进
曲仙韶院里未知名
　　陈宫词　　　　　　　　　　金萧贡
三阁花深白昼迷酒催狎客赋宫词管弦散落春风
外一曲金钗两鬓垂
　　宫词　　　　　　　　　　　　朱澜
太液芙蓉上下天秋波淡淡白生烟采莲宫女分花
了笑把兰篙学刺船
　　宫词　　　　　　　　　　　　史学
宝带香□水府仙黄旗彩扇九龙船熏风十里瑶华
岛一泒歌声唱采莲
　　宫词　　　　　　　　　　　王予可
水曲朱门漪漾漫一帘花雨月波寒金闺背衬鸳鸯
冷春困秋千立画干
　　宫体二首　　　　　　　　　　前人
红叶铺霜撼御阶绣莲尘蹴衬罗鞋袖沾莺翅调簧
语堕却衔翘入鬓钗
骄马金笼藉草归翠鸾屏曲染红霏□阑山色春风
里唤得莺儿燕子飞
　　宫中曲　　　　　　　　　元刘秉忠
帘卷东风户半开闲庭烟锁绿纹苔海棠花上黄昏
月曾照金鸾几度来
　　吴宫子夜歌　　　　　　　　　陈孚
紫贝楼阙郁金香暖云七十红鸳鸯玉蝉笑拥霞绡
裳星河不堕宫漏长绿樽□□麟髓泣露重花寒秋
不湿歈歌一声惊怒涛海鲸夹陛如人立谁知浅颦
蛾半埽中有□萤满秋沼越兵晓踏西风来碧波一
夜芙蓉老
　　汉宫春　　　　　　　　　　　何中
君不见汉宫六六多佳丽露花半染云裾翠少翁招
得夫人魂孤鸾夜啼月波坠赵家姊妹专风流双蛾
不识人生愁芙蓉并蒂欹一朵西风青鸟徒离忧飞
龙翩翩上天去云幕椒房土花雨堕腻埋胭恨未消
香魂尚寄寒茎舞人间炎日焦众芳肯随葵藿来倾
阳柔情幽怨透地脉烟帏寂寞强成妆谁吹旧曲缘
云切寸寸婉婉应愁绝绿罗几迭御赐衣红绡半点
守宫血凄兮媚脸栖余妍遥忆羊车望幸年至今一
片巫山雨化为飞烟空潸然故家陵苑孤云外绿树
如云草如海殷勤唯有虞美人同向墙阴弄晴霭
　　汉宫早春曲　　　　　　　　萨都剌
女夷鼓吹招摇东羲和驭日骑苍龙金环宝胜晓翠
浓梅花飞入寿阳宫寿阳宫中锁香雾满面春风吹
不去鞭却灵鳌驾五山芙蓉夜暖光阑干鸡人一唱
晓星起四野天开春万里
　　四时宫词　　　　　　　　　　前人
御沟涨暖绿潺潺风细时闻响佩环芳草宫门金锁
闭柳花帘幕玉钩闲梦回绣枕听黄鸟困倚雕阑看
白鹇落尽海棠天不管修眉惭恨锁春山
日长缝就缕金衣高柳风轻拂翠眉闲倚小楼题画
扇但闻别院笑弹棋主家恩爱有时尽贱妾心情无
限思又向晚凉新浴罢琵琶自拨肠词
宫沟水浅不通潮凉露瑶街湿翠翘天晚不闻青玉
佩月明偷弄紫云箫正宫夜半羊车过别院秋深
驾遥却把闲情望牛女银河乌鹊早成桥
悄悄深宫不见人倚门惟有石麒麟芙蓉帐冷愁长
夜翡翠帘垂隔小春天远难通青鸟信瓦寒欲动白
龙鳞夜深怕有羊车到自起笼灯照雪尘
　　宫词　　　　　　　　　　　　前人
清夜宫车出建章紫衣小队两三行曲阑干外银灯
过照见芙蓉叶上霜
　　长门怨三首　　　　　　　　陶应雷
拟摘梅花贴鬓娇未曾掠削早无聊承恩不似金盘
雪得到龙屏暖处消
惭问金舆过凤池绿云斜亸晓妆迟试陪荇苑寻双
藻暗卜东皇属阿谁
风度荷花小殿香浅沙依旧浴鸳鸯御书翠扇恩犹
在偏忆金舆夜纳凉
　　宫中曲　　　　　　　　　　　聂镛
九重天上日初和翡翠帘垂午漏过闻道南闽新入
贡雕笼进上白鹦哥
　　阳春曲　　　　　　　　　　　郭翼
柳色青堪把樱花雪未干宫中裁白苎犹怯剪刀寒
　　美人图　　　　　　　　　　　前人
郁金殿前杨柳新长门草色春复春下阶微微动香
步波影晴光流素尘翠钗蜻蜓雕玉佩揽髻回风舞
裙带合欢花落无好枝伯劳单飞莺乱啼玉音夜夜
宫车绝露点苍苔怨明月
　　宫词三首　　　　　　　　　杨维祯
鸡人报晓五门开卤簿千官泊虎台天上鴐鹅先有
信九重鸾驾上都回
海内车书混一时奎章御笔写乌丝朝来中贵传宣
急南国宫娥拱凤池
金屋秋深露气凉监官久不到西厢丁宁莫窃宁哥
笛鹦鹉无情说短长
　　四景宫词　　　　　　　　　　前人
漏痕新长莲花斗龙池草色连沟柳忆春还又怯春
来日日春情殢如酒小□偷制锦回文落地针声暗
惊手梦绕梁三白蝶飞西园鼓子花开后
金刀落雪瓜如斗小殿风来水杨柳凤窠长簟不成
眠窃饮君王千日酒传宣今夜吹玉笙十指红蚕捻
轻手三十六竿调未齐小倚□璃御屏后
露下金盘湿星斗池上乌啼千尺柳秋题未写桐叶
笺春妆尚带桃花酒十二帘开乞巧楼小队金针穿
好手长生殿里记恩私夜半牵牛挂楼后
黛嬴新赐量成斗画眉日画青青柳长得君王一笑
看眠文不敢朝忺酒盘珠夜制衮龙衣红冰笋□呵
纤手坐听镫人报晓筹二十五声寒点后
　　宫中行乐词六首　　　　　　　王逢
羽猎罢长杨宸游入未央鸾开双画扇鹤舞百霓裳
玉盏琼花露金盘紫蔗霜长门谁闭月流影在沧浪
望幸影娥池微吟纨扇词露盘迎月早宫漏出花迟
佩杂銮和响云连雉尾移君王肯时顾从爱赵昭仪
明月窥彤管双星直罽軿宴分王母乐诏受薛涛笺
榖雨亲蚕近花朝拾翠连鱼龙曼衍戏次进玉阶前
积翠澄波阔披香暖殿开天低烽火树日动蔓金苔
獭髓匀犹湿羊车过不回剩陈列女史万一汉王来
芍药为离草鸳鸯是匹禽君无神女梦妾有楚王心
日短黄金屋宵长绿绮琴相将戒霜露拜月绣帘阴
金钥鱼司夜瑶筝雁列春后庭通绮阁清路接芳尘
同备三千数谁辞第一人君王寿万岁行乐此时均
　　古宫怨二首
录
一
　　　　　前人
万年枝上月团团一色珠衣立露寒独有君王遥认
得扇开双尾簇红鸾
　　秋夜效梁简文宫体二首　　　　吴莱
无奈良夜永起登楼上头鹊翻金殿宿萤近玉阶流
梧桐老叶恨芙蓉新蕊愁婕妤团扇上那得不惊秋
曾是昔年宠如今谁与同秋猎长杨苑夜幸猗兰宫
琼杯香泫露翠袖薄禁风将心与明月流入君帷中
　　天宝宫词十二首
录
四首
　　顾瑛
莲花池畔暑风凉玉竹回文宝簟光贪倚画屏调翡
翠误开金锁放鸳鸯轻绡披雾夸新浴堕髻欹云衒
晚妆笑指女牛私语处长生殿下月中央
五色卿云护帝城春风无处不关情小花静院偷吹
笛淡月闲房背合筝凤爪擘柑封钿合龙头泻酒下
瑶罂后宫学做金钱会香水兰盆浴化生
秘阁香残日影移灯分青玉刻蟠螭琵琶凤结红文
木弦索蚕缫绿水丝金屋有花频赌酒玉枰无子不
弹□传宣趣发明驼使南海今年进荔支
虢国来朝不动尘障泥一色绣麒麟朱衣小队高呵
道粉笔新图□写真宝雀玉蝉簪翠髻银鹅金凤踏
文茵一从羯鼓催春后不信司花别有神
　　宫词　　　　　　　　　小云石海涯
风外丁当响佩环玉人依约□湖山侍儿报有君王
命月下轻轻整翠鬟
　　拟唐宫词四首　　　　　　　马祖常
银□井冷露漙漙半臂熏衣钏辟寒不恨长门冬夜
永小奴休报□罗单
八姨粉翠锡千缗脂盝新妆百宝匀白发上阳宫女
老补衣重拆绣麒麟
露兰研粉寿阳妆帘内新烧百刻香圆舌教成鹦鹉
语偷将玉笛送宁王
花气蒸霞淑景明望仙楼上看弹莺李吹笛宫墙
外学得梨园第几声
　　宫词次偰公远正字韵
八
首
葛逻禄乃贤
广寒宫殿近瑶池千树长杨绿影齐报道夜来新雨
过御沟春水已平堤
千官鹄立五云间玉斧参差拥画阑今日君王西内
去安排天仗趣仪鸾
水晶帘内日迟迟绮阁春深笑语稀绣幕无端风卷
起一双燕子傍人飞
上苑含桃熟暮春金盘满贮进枫宸醍醐渍透冰浆
滑分赐□前儤直人
琼岛岧峣内苑西斓斑绮石甃清漪御□不许红尘
到黄幔长教窣地垂
花影频移玉砌平美人欹枕听流莺一春多病慵梳
洗怕说鸾舆幸五京
绣□倦倚怯深春□外飞花入锦茵抱得琵琶阶下
立试弹一曲□清新
太液池头新月生瑶阶最喜晚来晴贵人忽被西宫
召骑得骝款款行
　　和许彦温宫词　　　　　　　柯九思
暖吹生香花半吐三十六宫传笑语雕阑并倚弄新
春翠衿不管沾微雨小娃相对学笙簧云母屏风白
玉堂中贵传宣日将暮不省秋闺寸肠
　　宫词六首　　　　　　　　　　前人
四海升平一事无常参已散集诸儒传宣群玉看名
画先进开元纳□图
万里名王尽入朝法宫置酒奏箫韶千官一色真珠
袄宝带攒装稳称腰
花明昼锦柳摇丝仙岛陪銮濯褉时曲水番成飞瀑
下逶迤银汉接清池
儒臣春直奎章阁玉陛牙牌报未时仙仗已回东内
去牡丹花畔得围□
玉□调冰涌雪花金丝缠扇绣红纱彩笺御制题端
午敕送皇姑公主家
元戎承命猎郊垧敕赐新罗白海青得隽归来如奏
凯天鹅驰送入宫庭
　　宫词二首　　　　　　　　　　前人
千岩雨过翠玲珑太液池边看彩虹何处蓬莱通弱
水仪天殿在画桥东
夜深回步玉阑东香烬龙煤火向红折得海棠无□
处依然遗却月明中
　　宫词　　　　　　　　　　　　李裕
宫门烟柳映风蒲别殿交鱼给传符太液池边下黄
鹄急宣立本画新图
　　宫词二首　　　　　　　　　　宋□
月照芙蓉水殿秋仙韶一曲奏凉州高皇尚爱梨园
舞宣索当年鞠部头
条脱金寒翠袖冰羊车梦里辘轳声熏炉宿得沈香
火暖却春纤暖玉笙
　　宫词四首　　　　　　　　　周伯琦
画阁香销暮雨晴珠帘半卷远山明蒲萄初醒罗衣
薄枕上□弦拨不成
木难火齐当缠头贴地金莲步欲羞露湿银□人语
静蟾宫九夏是中秋
巫山隐约宝屏斜朝着重绵昼着纱徙倚牙□新睡
足一瓶芍药当荷花
苑路东西草色遥阑干曲曲似飞桥水晶殿外檐铃
响疑是銮舆早散朝
　　和马伯庸学士拟古宫词五首　贡师泰
城上鸦啼曙色催五门三殿一时开玉皇不许群仙
见隐隐车声天上来
绿池香水出芙蓉十二钗寒□玉虫只恐禁园今夜
雨华清明日又西风
宝扇微开万乐从紫衣扶辇出行宫近臣侍罢樱桃
宴更遣黄门送两笼
紫云扶日上盘盘花气熏衣露始干行处不禁春色
恼回身却倚玉阑干
云影微开日脚垂杏花深院落游丝不知谁动秋千
索惊起黄鹂过别枝
　　宫词　　　　　　　　　不花帖木儿
玉楼珠箔晚天凉秋色依稀满建章金井梧桐霜叶
尽自随流水出宫墙
　　宫词和符安理镇抚韵　　　　钱惟善
梦惊鸳瓦落宫墙殿锁长秋怨夜凉教授后庭今白
发旧时博士汉披香

　宫闱总部艺文三
诗
词
　　宫词一百七首
录四
十八首
明宁献王权
　北人不能扬舲海人不能骤骥所处之地非也大
　概宫词之作出于帝王宫女之口吻务在亲睹其
　事则叙事得其真矣予生长于深宫之中岂无以
　述乎虽不尽便娟之体其传染写真之意间有所
　似可谓把镜自照不亦媸乎乃以百篇叙其事未
　知识者为何如耶永乐戊子五月仙题
阊阖云深锁建章曈昽旭日射神光紫宸肃肃开黄
道万岁声声拜玉皇
楼阁崔嵬起碧霄微闻仙乐奏箫韶天风吹落宫人
耳知是彤庭正早朝
纔开雉扇见宸銮天乐催朝尽女官宝驾中天临百
辟五云深处仰龙颜
太平有象乐时雍刁斗声闲罢夜烽从此宫中无事
日南风惟奏五弦桐
天鸡初报五更筹万户帘旌控玉钩合殿报传妃子
过御香先到凤墀头
银潢斗转挂□棂翡翠□纱夜未□三弄琴声弹大
雅一帘明月到中庭
忽闻天外玉箫声花下听来独自行三十六宫秋一
色不知何处月偏明
十二银屏十二□一□一个绣芙蓉东风吹醒阳台
梦人在珠帘第几重
昨夜梅花漏早春和香和月弄精神休教玉笛三更
奏惊起含章梦里人
暖日烘晴淑气嘉春风先发上林花莺朋燕友时相
得似识东城帝子家
霁天旭日敞金扉和气氤氲满禁闱宝殿昼长帘幕
静牡丹花下蝶交飞
翡翠空闲云母屏宫娥夜坐数流萤月华淡淡清无
暑笑把瑶笙学凤鸣
太液池中翻翠荷小娃学唱采莲歌画船不系垂杨
下尽日随风漾碧波
溶溶庭院梨花月风静时闻笑语妍今夜婕妤犹带
酒秋千蹴破柳间烟
宝妆蝉鬓□金翘露下铜盘月影遥春思逼人眠未
稳闲开□局度清宵
玉阑干外木樨开应是西风昨夜来宫女不知清露
重折花偷插凤凰钗
一夜东风酒半醒海棠亭上月华明隔帘鹦鹉学人
语恰似君王唤小名
屈指颦眉叹岁华总将心事付琵琶不堪弹到关心
处蝴蝶双飞上鬓花
庭梧秋薄夜生寒谁把箜篌别调弹睡觉满身花影
乱池塘风定月团团
自蒙君宠到昭阳衣袖犹闻宝串香半倚朱门久凝
和愁和月待昏黄
深院日长瑶草生重门不见幸车行落花为怨东风
急一夜春归到帝京
柳色偏承雨露恩也将青眼暗窥人可怜不解东风
意仍把柔条绾旧春
杏雨纷纷满径迷穿帘燕补落花泥衔将春色归巢
去辜负莺儿枝上啼
重重帘幕掩流苏花下相携倒玉壶报道停斟半含
醉踉跄起舞倩人扶
寒蝉泣露曳秋声杨柳枝头淡月明半掩笼门怕关
上今宵犹恐幸车行
池塘骤雨打新荷点点如珠似泪多纵把金针穿不
得几回搔首奈愁何
素梅有意为谁香故出宫墙作淡妆昨夜梦魂清入
骨觉来斜月到椒房
幽花竹下自芬芳旋摘琼花带露香收拾风光妒春
色六宫从此学新妆
庭树团团作翠阴夜凉清话坐更深无端感起闲愁
思弹到梅花月满琴
□鱼□冷夜迢迢海峤云飞月色遥宫漏已沈参倒
影美人犹自学吹箫
彩胜双双□凤钗薄罗金缕燕花牌宫中先得阳和
气知是春从天上来
一夜瑶花满禁阶晓来旭日映西斋宫人团雪作狮
子笑把冰簪当玉钗
金碧围屏面面开琴书盈几列平台晚凉偷把琼箫
弄忽报銮舆圣驾来
雕檐蟾魄度罘罳蛛网呈祥坠喜丝知是昭阳有恩
泽灯花昨夜结红芝
一自承恩入建章为怜妾貌侍君王殿头自此书名
字日日联班近御□
新选昭仪进御来女官争簇上平台宫中未识他名
姓都把名花作字猜
宫女新传御制词人人争唱□歌时娇嗔不识伊州
谱错把腔儿念作诗
银汉沉沉玉漏迟一钩斜月上花枝恰似徐熙新扇
面美人欢笑共题诗
寂寂重门夜泬寥天风时送御香飘三十六宫秋月
白美人花下教吹箫
掬面东风酒晕浓频将罗扇掩羞容□头只恐君王
见佯把金针花下缝
效颦常锁远山愁蹙损东风翠黛羞笑贴鬓钿双玉
燕一天秋思上眉头
谁剪吴江一幅绡巧裁宫样缕金袍妖娆偏称腰肢
小每向龙墀侍早朝
沉沉庭院夜如何坐看黄姑织女过月下偶然应识
面谁知人世有嫦娥
上苑寻芳挹翠华东风先到帝王家宫娥不识春归
去争插庭前芍药花
远山凝翠迭青嬴秋水芙蓉映碧波门外晚晴无限
意梧桐叶落已无多
金莲步步响回廊未到先闻宝串香知是六宫妃子
至殿前嘹喨奏笙簧
月奁金镜绮寒云母屏开五色鸾宝篆有香椒壁
静一帘红雨杏花残
翠盘金缕绛纱笼银烛荧煌照汉宫应制草词书细
字灯花报喜吐殷红
　　元宫词一百首
录三
十一首
　周定王橚
　序曰元起自沙漠其宫庭事迹无足观者然要知
　一代之事以记其实亦可以备史氏之采择焉永
　乐元年钦赐予家一老妪年七十矣乃元后之乳
　姆女常居宫中能通元人书翰知元宫中事最悉
　间常细访之一一备陈其事故予诗百篇皆元宫
　中实事亦有史未曾载外人不得而知者遗之后
　人以广多闻焉永乐四年春二月朔日兰雪轩制
大安楼阁耸云霄列坐三宫御早朝政是太平无事
日九重深处奏箫韶
春日融和上翠台芳池九曲似流杯合香殿外花如
锦不是看花不敢来
东风吹绽牡丹芽漠漠轻阴护碧纱向晓内园春色
重满栏清露湿桃花
合香殿倚翠□头太液波澄暑雨收两岸垂杨千百
尺荷花深处戏龙舟
阊阖门开拥钺旄千官侍立晓星高尚衣欲进虬龙
服错捧天鹅织锦袍
侍从常向北方游龙虎台前正麦秋信是上京无暑
气行装五月载貂裘
灯月交光照绮罗元宵无处不笙歌太平宫里时行
乐辇路香风散玉珂
玉京凉早是初秋银汉斜分大火流吹彻洞箫天似
水半钩新月挂西楼
五色云生七宝台小山子上数□排奇花异草香风
度不是天仙不到来
蜜渍金桃始献新禁城三绝嚣尘炎蒸微至清宁
殿玉杵敲冰赐近臣
月明深院有霜华开遍阶前紫菊花凉入绣帏眠不
得起来□下拨琵琶
珊瑚枕冷象牙□耿耿青灯伴月光不是宫闱有仙
境如何觉得夜偏长
金风苑树日光晨内侍鹰坊出入频遇着中秋时节
近剪绒花毯□鹑
金鸭烧残午夜香内家初试越罗裳芳容不肯留春
驻几阵东风落海棠
恻恻轻寒透凤帏夜深前殿按歌归银台烛烬香销
鼎困倚屏风脱舞衣
小楼春浅杏花寒象鼎烟销宝篆残情思不忺梳洗
懒半偏云髻倚阑干
年年避暑出居庸北望滦京朔漠中经过缙云山水
秀吴姬疑是越江东
鬼赤遥催驼鼓鸣短檐毡帽傍车行上京咫尺山川
好纳□南来十八程
清晓龙闱侍寝回□松云鬓对妆台绮□昨夜东风
暖一树梨花对雨开
奎章阁下文词盛太液池边游幸多南国女官能翰
墨外间抄得竹枝歌
大都三月柳初黄内苑群花渐有香小阁日长人倦
绣隔帘呼伴去寻芳
诸方贡物殿前排召得鹰坊近露台清晓九关严虎
豹辽阳先进白雕来
秋深飞放出郊行选得驯驹内里乘野雉满鞍如缀
锦马前珍重是黄鹰
春情只在两眉尖懒向妆台对粉奁怕见双双莺燕
语杨花满院不钩帘
健儿千队足如飞随从南郊露未晞鼓吹声中春日
晓御前咸着只孙衣
纤纤初月鹅黄嫩浅浅方池鸭绿澄内苑秋深天气
冷越罗衫子换吴绫
内中演乐教师教凝碧池头日色高女伴不来情思
懒海棠花下共吹箫
大宴三宫旧典谟珍羞络绎进行厨殿前百戏皆呈
应先向春风舞鹧鸪
莴苣颜色熟樱桃树底青青草不薅生怕百禽先啄
破护花铃索胜琅璈
榖雨天时尚薄寒□花开谢杏花残内园张盖三宫
宴细乐喧阗赏牡丹
晓灯垂焰落银缸犹自春眠近小唤醒玉人莺语
滑宝钗敲枕理新腔
　　宫词四首　　　　　　　周宪王有炖
屏掩春山夜渐长秋来处处有新凉一天明月星河
淡满殿风吹茉莉香
秋深凉气满楼台落叶萧萧拥玉□清晓九门金锁
掣监宫先报进鹰来
劲翮凝霜画不成马前多是内官擎鹰坊下直人争
问谁贡河东白海青
三山冰合放鹰时千骑如云授指麾日暮六街尘滚
滚马前横抱白鹅归
　　拟古宫词一百首
录三
十首
蜀成王让栩
无语□栏珠潸双眉蹙蹙锁春山可怜空长彤宫
里一世光阴半世闲
半掩残灯半掩明前生薄幸在今生凄凉最苦秋宵
永风冷□虫伴雨鸣
静院深深昼悄然几时好梦得扪天此生莫恨因缘
浅还有来生五百年
鸾镜生尘十载多羞看娇影舞婆娑残脂剩粉无人
扫随水流来涨御河
觚棱月上晚岚空影透房栊冷帐中孤枕萧条魂梦
断满腮红泪湿西风
青春一去岂重来转毂韶光日夜催三百六旬空怅
望朱门经岁不曾开
玉露侵□点翠苔金波穿牖共徘徊潜身坐倚梧桐
树待学吹箫等凤来
空有华堂十数重等闲不复见君容俄听玉辇声纔
过恨却监宫急急封
五云高护凤楼深风度时来断续音楼上君王自听
得尽知合院动秋砧
□睨鸦喧曙色明丽谯隐隐尽钟声各宫装束焚香
候只恐君王道院行
默默心情向阿论纤腰瘦怯画中人良辰美景番成
恨忘却新春与旧春
君王翊日宴长春霖雨迷漫泞土尘特令满宫来魇
止一时悬挂扫晴人
春景流莺语渐稀倚□抚景泪沾衣廉纤微雨蒙蒙
拂零落残花片片飞
向暖嬉游笑语欢宫官忽道过金銮传呼声急人皆
避尽闭□棂纸隙看
银□雨滴伴苍梧香烬孤□暗鸭炉湿气生寒人迹
少紫苔重迭满金铺
粉翠沈埋岂自由空房独守几时休风雕月落宫墙
内知是人间又报秋
新观玉历识正初泰运三阳蔼帝居御座今安圆阁
子禁中欲置女尚书
禁宫宫女三千室多下珠帘昼掩为避春光羞独
见花间恨杀蝶飞双
城外晴风卷薄尘传言都道踏青人繁华满目开如
锦惟此宫中不见春
绮□垂柳影婆娑长日花砖未肯过六院不通人语
寂一双□鹆巧言多
北斗阑干夜未央金炉侍女更添香穿□月射鸳鸯
枕半隐灯光在小□
独卧空□倦不言半□□牖面南垣低檐雾锁黄昏
候投宿寒乌逐对喧
内池春水鸭头绿上苑晨花猩血红蜂蝶丛花鸳戏
水一齐着意向东风
漏残□唱曙光时璧月穿花影渐移欲画愁眉羞对
镜黄鹂飞上万年枝
宫墙西望对残霞结阵翩飞绕暮鸦帘幕飘摇风动
处有情双燕自归家
绿竹翛翛隔短墙黄昏凄雨洒潇湘梦回□掩银缸
冷蟋蟀声中秋夜长
人人都道得神仙那得郦阳甘谷泉何似上阳宫监
好长门春老不知年
淅淅凄风匝凤帏琐□那得见晴晖廉纤微雨侵□
湿嗝嗝横空啄木飞
金□重门静院空翠华一去寂无踪玉楼歌吹随风
断满地桐阴泣红
白雪漫漫积禁堤夜寒宫月照玻□晓来宫女喧看
处扫向盘中捏狻猊
　　玉阶怨　　　　　　　　　　　前人
落日下西苑深宫风雨多定嫌苍藓滑玉辇不曾过
　　宫词　　　　　　　　　唐恭王弥钳
长门芳草绿茸茸辇路年来草渐封怪杀海棠枝上
月夜深偏照绣帏重
　　拟古宫词　　　　　　　渖定王珵尧
君王退早朝走马长门左朱楼十二重未启黄金锁
春阴画阁寒坐拨沈香火
　　宫词　　　　　　　　　赵康王厚煜
薄鬓斜鬟十五余妆成犹未下庭除纳凉记得君王
作私把泥金小扇书
　　玉阶怨　　　　　　　　　　　徐庸
宫院生秋草流萤入夜飞玉阶零白露凉沁越罗衣
　　长门怨　　　　　　　　　　魏时敏
露湿一庭苔鸦啼长门树寂寞对孤萤飞入昭阳去
　　宫怨　　　　　　　　　　　王廷相
夜辇昭阳月春筵上苑花不成供奉日枉自学琵琶
　　春宫曲　　　　　　　　　　　徐熥
长信宫中玉漏微绿杨枝上乳莺飞忽闻银钥开金
锁残月楼头照舞衣
　　春怨　　　　　　　　　　　谢肇浙
长信多春草愁中次第生君王行不到渐与玉阶平
　　秋怨　　　　　　　　　　　　前人
明月怜团扇西风怯绮罗低垂云母帐不忍见银河
　　春宫曲　　　　　　　　　　王乐善
杨花风散满池塘倚槛看来暗自伤红粉争如风里
絮化萍犹得傍鸳鸯
　　秋宫曲　　　　　　　　　　　前人
一从金殿锁婷春鸟秋蛩祇自听惆怅无心还乞
巧潜来花下拜双星
　　拟宫中行乐词四首　　　　　宋登春
小红亭子白阑干入道宫娥玉作冠袖出青梅弹鸂
鶒银瓶满注蔗浆寒
碧殿春深瑶草肥美人对月舞罗衣夜来不作青鸾
梦化作彩云何处飞
玉辇春游夜未央紫衣侍史谩焚香黄金锁合鸳鸯
殿无限春风到海棠
琉璃砚水黄金瓶十样鸾笺写道经太乙紫坛朝帝
罢蕊珠深殿彩花馨
　　流萤篇　　　　　　　　　　　吴骐
太液池边梧叶秋长信宫中团扇愁千门沉沉鱼钥
静数点飞飞萤火流随风宛度芙蓉幕决起还依青
琐楼翠袖扑来光未定绮□深闭影还留深宫长夜
迥难眠流萤坐对更凄然枝上虚疑风火树钗头空
讶夜飞蝉回思昔侍君王燕中宵歌舞何曾倦不夜
珠明白玉□守宫红褪披香殿此时白露送微凉此
时萤火度宫墙那知岁序多迁次那知微羽动悲伤
只今寂寞深宫里流萤暗逐秋风起辇道偏分腐草
光金塘乱点芙渠水遥听昭阳歌吹频十围龙烛进
瑶樽烛花不及流萤影犹有微光来照人
　　宫中词　　　　　　　　　　　张楷
宫中杨柳戏青娥不见葳蕤舞凤过怪底东风不相
忌隔墙吹送落花多
　　宫怨　　　　　　　　　　　王同轨
永巷葳蕤琐残灯黯淡花闲吹玉窱送月过□纱
　　题宫人图　　　　　　　　　　唐肃
洗花染线刺春罗凤翼双飞锦作窠暂起非关针力
倦海棠时节困偏多
　　题宫人汲井图　　　　　　　　张适
燕子归时风满林碧梧月上思沉沉辘轳声转银□
滑望断君恩似井深
　　秋词　　　　　　　　　　　　镏炳
广寒楼阁玉为梁月里姮娥百宝妆流水莫题红叶
句人间天上隔宫墙
　　长门怨　　　　　　　　　　　高启
憎宠一时心尘生旧屋金苔滋销履迹花远度銮音
暮雀重门迥秋萤别殿阴君明犹不察妒极是情深
　　宫词　　　　　　　　　　　何景明
禁闱处处锁名花步障层层簇绛纱斟酌君恩似春
色牡丹枝上独繁华
　　宫词一百首
录二
十六首
　王叔承
　昔王仲初作宫词百首乃其后王禹玉拟之盖仲
　初实与宦官相善而禹玉司北门直故二子写唐
　宋宫中情景缥缈如画然风俗稍稍降矣夫词家
　不以多寡为盛衰王少伯古宫词不数首而浓雅
　俊逸真遗响千春余自华阳礼茅君还月夜入兰
　陵桃花园适桃花万树盛开氤氲花月醉倾流霞
　宛然汉宫春色也余故客游长安念禁庭事非山
　谣所宜则聊掇故宫流泽残芳竟点染落成此卷
　命吴姬倚酒歌之回首吾诸王其嚬东家之施者
　耶吴郡王叔承书
二八佳人三五宵仙风随幸广陵桥分明记得霓裳
曲春梦微茫月影遥
柳外秋千拂绮楼舞阑初解翠云裘玉鞭夜踏桃花
马万朵银灯照打球
别苑东风报牡丹传宣晓出望春门惜芳却覆黄罗
帕护取花王待至尊
碧尘缕缕暗香沟湘簟空□萤火流梧叶一□眠未
得月明秋水听凉州
入宫新拜大长秋歌舞平阳夜不休一曲春声低按
拍御前飞堕玉搔头
□下天题法曲新书生赋奏太平春雕盘红袅宫花
朵赐与传胪第一人
何处文星动帝庐却怜狗监荐相如汉皇亲御蓬莱
殿夜半烧灯读子虚
绿云细草湿红巾御酒倾霞欲醉春试奏教坊新羯
鼓内园初赛百花神
桃花飞雨腻青堤万马骄嘶锦障泥袚罢温泉仙跸
晚彩云狼籍霸陵西
紫燕双飞花雨香青泥春老堕雕梁不知天外乌衣
国可似宫中别恨长
氤氲水殿荡朝阳夜涨桃花锦水香珍鸟千行看不
禁自将金弹打鸳鸯
圣人嘉礼诏亲农万国元年开景龙内侍半天传玉
册百花深处见昭容
复道冥冥绣户□灯花落尽曙烟青春寒肯怨鸾衾
薄暗拂朱帘望小星
六院诸姨献宝新天家生日幸宜春凤衫噀熨蔷薇
露晓进龙□喜称身
上巳春回太液池天青水碧晚妆迟一痕初月垂芳
树学得纤纤新黛眉
盈盈红玉晓妆新静倚菱花自写真一片青霞生袜
底满宫传是洛妃神
山色移青入画眉绮疏春旭寄幽思蜀藤新进松花
纸临出曹娥江上碑
天上仙源水暗流漫题佳句落金沟凭谁拾取新红
叶万种闺情一片秋
梨园歌断万花天风雨寒铃忆旧筵怪得人间传秘
曲江南春老李龟年
卿云缥缈覆长安仙仗凌霄颂百官芝草忽生涵德
殿昭仪捧出侍臣看
朝元阁上翠烟横太乙坛前白露明曾侍上皇供法
曲蹋歌犹带步虚声
学士风流女秘书五姬更进尚宫除君王莫得虚临
幸妾在彤帏注起居
一拜昭容便直庐丝纶窈窕自唐虞十年独视通天
草彩笔含春落玺书
家本邯郸歌舞仙龙袍从猎并金鞯玉颜恰与天颜
似忽□将军跪马前
诏点伶官又采诗谱翻奇调学来迟新词半是龙标
尉舞向歌前合柘枝
入宫犹自服胡麻一尺红绡写法华落尽苑花空是
色藕丝轻履踏春霞
　　宫中词四首　　　　　　　　　顾璘
太液红云重昭阳素月斜龙香浮蕙艹凤辇过桃花
翠扇摇歌席银屏隐卧车双双紫鸾羽飞上玉皇家
复道通瀛海周垣隐洞天云随珠佩女霞覆羽衣仙
秀艳□丹粉潜悲咽管弦春风闲永巷愁坐惜流年
诏省长杨猎虞人夜启关霜鹰腾紫天马跃朱闲
宝剑秋莲色雕弓朔月弯非熊谁协兆看载后车还
绮阁延朱夏花阴昼漏长研砂养蜥蜴刺绣学鸳鸯
细写中宫扇奇熏外国香午□兰玉梦惊起谢君王
　　拟宫怨七首　　　　　　　　　前人
水殿芙蓉隐暗霜夜临新月自焚香□间画扇含秋
思帐里华灯隔御光四壁椒涂花霭散六宫莲漏水
声长君恩未必缘歌舞无那昭阳掌上狂
紫殿繁华梦已沈掖庭苔色晚阴阴浮云变态随君
意朗月流辉鉴妾心屈戍横门金锁冷辘轳牵井玉
瓶深空将锦瑟传哀怨寂寞谁听空外音
翠靥金蝉入帝家拟将新宠属铅华君王自信图中
貌静女虚迎梦里车帐殿秋阴生角枕屧廊空响应
琵琶含情独倚朱阑暮满院微风动落花
汉皇宫殿月明时曾侍宸游百子池舞马登□春进
酒盘龙衔烛夜观棋御前郄辇言无忌众里当熊死
不辞旧恨飘零同落叶春风空绕万年枝
咫尺长门万里遥耻将裙绶曳纤腰盈盈璧月沈鸾
镜渺渺银河断鹊桥上苑旌旗回夜猎建章钟鼓散
晨朝此身不及双栖凤处处随君听九韶
流苏帐冷琐□虚云月参差度玉除百岁精灵悲故
剑九重恩宠附前鱼莲花有恨凝芳履竹叶无光引
属车人意已□言更浅莫将词赋倚相如
不见彤墀日月旗庭隅草木掩清辉金舆到处无新
故玉貌从来有是非暮雨楼台双燕入春寒池馆百
花稀监宫一去无人语独自含颦咏绿衣
　　天宝宫词十二首
录
十首
　顾德辉
天宝鸡坊宠贾昌宫中蝴蝶上钗梁锦昼浴天骄
子绛节朝看王大娘芍药金栏开内苑蒲萄玉酌
西凉月支十万资胭粉独有三姨素面妆
莲花池畔暑风凉玉竹回文宝簟光贪倚画屏调翡
翠误开金锁放鸳鸯轻绡披雾夸新浴堕髻欹云衒
晚妆笑对女牛私语处长生殿下月中央
五色卿云护帝城春风无处不关情小花静院偷吹
笛淡月闲房背合筝凤爪擘柑封钿合龙头泻酒下
瑶罂后宫学做金钱会香水兰盆浴化生
秘阁香残日影移灯分青玉刻盘螭琵琶凤结红文
木弦索蚕缫绿水丝金屋有花频赌酒玉枰无子不
弹棋传宣趣发明□使南海今年进荔支
虢国来朝不动尘障泥一色绣麒麟朱衣小队高呵
道粉笔新图遍写真宝雀玉蝉簪翠髻银鹅金凤踏
文茵一从羯鼓催春后不信司花别有神
五王马上打球归赢得宫花献贵妃乐起合门边奏
少祸因台寺谏书稀侍儿随幸皆颁紫骰子蒙恩亦
赐绯姊妹相从习歌舞何人能制柘黄衣
新制霓裳按舞腰笑他飞燕怕风飘玉簪倒卧蟠条
脱金凤斜飞上步摇云母屏开齐奏乐沉香火底并
吹箫只因野鹿衔花去从此君王罢早朝
宫衣窄窄小黄门踯躅初开赐缥盆夜月不窥鹦鹉
冢春风每忆凤皇园爱收花露消心渴怕解金诃见
爪痕只有椒房老宫监白头一一话开元
五家第宅近天家侍女都封系臂纱池上桃开销恨
树合中香进助情花风回辇道鸾铃远日射龙颜雉
扇斜韩虢并骑官厩马醉搀丞相踏堤沙
十三女子擘箜篌选作梨园第一流却道荷花真解
语岂知萱艹本忘忧红鸾不照深宫命翠凤常看破
镜羞舞得太平并万岁五年谁赐锦缠头
　　宫词　　　　　　　　　　　　王蒙
南风吹断采莲歌夜雨新添太液波水殿云廊三十
六不知何处月明多
　　宫词七首　　　　　　　　　　洪贯
花阴长日卧韩卢闲看帘前燕引雏听得内家宣画
本君王要按美人图
隔花女伴笑呼名新试宫鞋月下行倦剧归来更漏
永一帘秋水浸桃笙
淡服慵妆似出家银屏添水浸荷花香销日午经千
遍冰□新尝上赐瓜
月殿清虚舞素娥银桥百尺夜曾过一从传得霓裳
曲玉版新词觉更多
别院笙歌别是春芙蓉屏幛隔风尘玉鱼金钥年年
在鹦鹉笼中解唤人
金屋无情老岁华春风落尽海棠花同来女伴休相
笑乞得新恩许出家
双飞金凤翠云翘舞袖三千尽绛绡一自銮舆西幸
后白头如梦说前朝
　　宫意图　　　　　　　　　　倪仁吉
调入苍梧斑竹枝潇湘渺渺水云思听来记得华清
夜□雨银缸独坐时
　　四时宫意
录
一首
　　　　　前人
屏山六曲水云乡夜雨频添甲帐凉枕畔香残眠未
稳下帘惊醒睡鸳鸯
　　吴宫春词拟王建　　　　　　　张羽
馆娃宫中百花开西施晓上姑苏台霞裙翠袂当空
举身轻似展凌风羽遥望三江水一杯两点微茫洞
庭树转面凝眸未肯回要见君王射麋处城头落日
欲栖鸦下□戏折棠梨花隔岸行人莫偷盻干将莫
邪光粲粲
　　楚宫夏词拟张籍　　　　　　　前人
渚宫四面芙蓉开碧水晴摇冰井台玉壶蔗浆光满
满当昼君王频赐来云绡半幅凉钗滑援琴向风弹
白雪冷玉屏开十指寒输却鸾篦戏相夺吴绫画扇
镇长新肯信年年有炎热不愿生入蓬莱□愿妾世
世居王宫
　　秦宫秋词拟李贺　　　　　　　前人
凉波翠湿南山影露滴金人光炯炯君王夜半卷衣
回楼壁斜开蜀云冷西宫桂熟离离子海童不归海
尘起蟪蛄啼老不胜秋小玉采香惜香死胭脂影破
澄潭白菱角尖尖怎堪摘鲜红皱绿来满船楼前凉
月光团团
　　汉宫冬词拟温庭筠　　　　　　前人
石鲸呿浪摇金池吹尽宫梅如雪枝避风台高风不
到宝帐熟眠人未知象炉红炽狻猊影氍毹□翠鸳
鸯并李娘唤春春为回笑却人间求火井椒房小妓
起常先玉瓶暖手濯温泉白头臣朔寒无履待诏金
门霜满天
　　洪武宫词十二首　　　　　　黄省曾
君王新拱虎龙都万户千门天上图不似六朝繁粉
黛内宫聊选备承呼
六院沉沉六观傍西宫紫殿起中央夫人别与兰闺
贮尽饰金笼彩壁箱
鸡鸣天子下□梯内直红妆两队齐阊阖虎头门大
启春星犹带紫宫低
金铺玉户月流辉宝座瑶堂映紫衣圣主观书居大
善三更龙辇未言归
内花园里动春游四面参差五石头玉砌琳阶储碧
水龙葭吹向小亭留
君王蚤起视千官金争催具凤餐红粉珠盘排欲
进再三擎向手中看
云檐排比玉妃房户户俱铺紫木□圣后从来敦内
治不教雕镂杂沉香
凿教金井受天光小小银瓶挂玉□此是圣人新制
度诸宫各院尽相当
清萱到处碧鬖鬖兴庆宫前色倍含借问皇家何种
此太平天子要宜男
九五飞龙宝殿高朝回常倚赭黄袍星祥一过天王
目午夜披衣不厌劳
长春门里清明日上苑兰风花鸟繁焚却纸钱啼泣
罢又随龙辇向西园
金铺日月门将启诸院争先画翠蛾高髻纱笼向何
处六龙□上看皇哥
　　弘治宫词六首　　　　　　　王世贞
南海珠池贡已稀西川又罢锦文机朝来御服三经
澣贱妾宁希曳地衣
禁苑先朝红药台御筵亲为两宫开莫嫌宫监希恩
赏玉辇何曾更一来
午槐圆影覆彤除今日天颜喜气舒稳坐御□无一
语但称难得老尚书
黄帕朱奁覆御羞手题颁赐寿宁侯昆明督亢从渠
请今日台官在殿头
静数莲筹第五更寒鸦金井未分明披衣欲坐犹疑
早前殿连传警跸声
急遣追锋召外家南宫桃李正如霞自从光禄裁宣
索长日从容且赐茶
　　正德宫词八首　　　　　　　　前人
仙韶别院奏新声不按唐山曲里名青鹞白翎俱入
破十三弦底似雷鸣
金鳌桥畔柳丝长舴艋船头有柘黄六院小儿初病
酒御前亲自过鱼汤
窄衫盘凤称身裁玉靶雕弓月样开红粉别依回鹘
队君王亲自虎城来
玉水垂杨面面栽豹房官邸接天开行人莫爱缠头
锦万乘亲歌压酒杯
夜半球灯出未央俄传鞞铎向平阳六宫处处秋如
水不独长门玉漏长
绨案东头有皂囊不知畴日进封章付教河下金珰
手莫遣君王甲夜忙
平明东阁下恩纶兽铠鸾色色新大内别开元帅
府传声侍女莫称臣
敕扫椒风第二房俱传倩女出平康天宫欲晓人间
事约伴相过话夕阳
　　西城宫词八首
录
六首
　　　前人
芙蓉新样紫霞冠细拥珠琲小凤团一片香烟丛里
出玉真朝罢簇回銮
新传牌子赐昭容第一仙班雨露浓袋里相公书疏
在莫教香汗湿泥封
五雷坛上雷一声海子闸口雨纵横祈灵验后催传
赏马上朱提玉手擎
色色罗衫称体裁铺宫新例一齐开菱花小样黄金
合昨夜真人进药来
花底传筹近五更隐囊斜倚到天明寒霜不敢蒙头
坐暖阁时聆謦咳声
两角鸦青双筋红灵犀一点未曾通自缘身作延年
药□□春风雨露中
　　杨白花　　　　　　　　　　　袁凯
杨白花飞入深宫里宛转房栊间谁能复禁尔胡为
高飞渡江水江水在天涯杨花去不归安得杨花作
杨树种向深宫飞不去
　　宫词八首　　　　　　　　　蒋山卿
君王亲着紫霞裳白玉冠簪八宝光夜半碧坛星月
冷九天仙乐下鸾皇
离宫复道接蓬莱云绕千□五色开香辇无尘珠箔
卷后宫遥从上陵回
令节繁华燕赏新太平天子重词臣诗成总是宫娥
品席上惊看夺锦人
小年选入蕊珠宫紫阁玲珑十二重日侍上真修法
事水晶盘捧玉芙蓉
风卷珠帘月上钩箧中纨扇不宜秋炎凉只在君王
手莫拟承恩到白头
碧殿瑶坛礼上清桂华凉露浸银屏双双玉女扶青
案跪启琅函讽道经
一夜梅开上苑东淡烟斜月影朦胧春魂愿逐香魂
去飞入君王晓梦中
香添沉水金炉翠幕斜张绣被铺却略挑灯试装
束夜深前殿有传呼
　　春宫词　　　　　　　　　　　夏寅
重重绿树围宫墙杨花扑人春思长绛缕重封守宫
血翠鬟空学巫山妆监宫夜上金门锁銮音渐远羊
车过熏笼斜倚未成眠月痕已向楼西堕
　　长信宫　　　　　　　　　　　邹亮
妙舞方承宠愁怀独感伤金舆门外度纨扇箧中藏
别殿闲秋月空□粲晓霜凉□太情薄浑不到昭阳
　　长门怨　　　　　　　　　　　前人
宠极爱怜初憎生妒忌余隔花闻凤吹卷幔望鸾舆
夜月闲金屋秋尘暗绮疏悲愁谁作赋惟有马相如
　　凤台曲　　　　　　　　　　　前人
月明露湿宫花影梦断瑶台桂香冷阑干缥缈碧云
齐银潢欲堕星斗低紫篁吹残彩霞坠翩然同上青
鸾背青鸾背稳仙骨轻玉妃笑倚珠宫迎铜凫漏尽
秦楼曙璚管遗声落何处
　　又效温飞卿　　　　　　　　　前人
宓妃肌肤莹冰雪体素含香敻清绝骊宫夜寒愁不
眠微步沧州拾明月月光如练波茫茫仙魂不归愁
断肠湘娥含颦老龙泣鲛人洒泪铜盘湿瑟瑟江风
吹梦醒翠袖笼寒袜罗冷白露无声满瑶草水烟迢
迢镜光晓
　　宫词　　　　　　　　　　　　王谊
花树重重隔翠华玉颜无事驻羊车碧纱笼里银缸
影照见深宫夜合花
　　宫词　　　　　　　　　　　申屠衡
阖闾城里又元宵白屋残灯照寂寥却忆旧时风景
好琉璃光里听笙箫
　　题红叶仕女　　　　　　　　　徐震
初试宫妆步玉除诗成把笔更踌躇旧愁新恨知多
少尽向霜红叶上书
　　唐宫辞　　　　　　　　　　　石□
四月笙歌沸苑池瑞莲花对海棠丝昭容尚记开元
日正是宫中蚕老时
　　宫体四首次良金韵　　　　　　顾清
鳷鹊楼深月到迟倚阑闲弄玉参差侍鬟记得新腔
去又向花间教雪儿
水殿凉多梦易醒昭阳歌吹隔青冥绛纱还有同来
伴奉帚金门候晓星
领得银环别奈何更烦同伴画双蛾一般昨夜龙池
雨偏有垂杨叶上多
玛瑙阶边蛱蝶花玉阑低转画廊斜大家近日亲经
史不向宫门候小车
　　宫词　　　　　　　　　　　　史徐
玉树花枝过雨稀不堪减却小腰围朝来陡觉香罗
薄还着团金旧赐衣
　　宫词　　　　　　　　　　　　王镒
雨过河光雁影遥银□冰簟自秋霄长门杨柳摇残
月报道君王已视朝
　　宫词　　　　　　　　　　　张凤翔
社燕花梢翠尾分玉楼斜度语朝曛卷帘忽趁东风
入误落芹泥湿凤□
玉搔头绾绿鸦横雾縠冰绡底样轻帘闭水晶无点
暑百花亭外度流莺
　　秋夜宫词　　　　　　　　　王九思
宝瑟瑶琴度锦鸾碧楼朱殿映齐纨水边杨柳因风
起月下芙蓉带露看
　　宫词　　　　　　　　　　　刘天民
黄花细雨掩金铺罢却针工一事无纔报成双又分
去人间博戏等摴蒲
　　拟古宫词四首　　　　　　　　苏佑
水殿凉生独不眠风来忽谩凤笙传寻常明月娟娟
夜似向今宵分外圆
夜雨空阶静自鸣梦回枕上太分明萧萧几片芭蕉
叶故起秋声满凤城
西苑新开避暑宫水晶团殿敞帘栊鸳鸯自向池边
起飞入桥西浦溆中
霜叶飘红覆紫苔懒缄幽怨向人开御沟水去曾相
谢流到人间竟不回
　　宫词　　　　　　　　　　　王可大
承明殿里谏章来封事君王次第开此日升平边圉
静日斜犹自在平台
　　宫词　　　　　　　　　　　栗应宏
凤凰楼下散宫花金错裁成五色霞空有青春寄刀
剪不如红叶到人家
　　宫词集唐句五首
录
四首
　　童轩
水流花谢两无情还到春时别恨生明月自来还自
往夜深前殿按歌声
紫烟衣上绣春云但保朱颜莫保恩玉佩无声画屏
冷梨花满地不开门
建章昨夜起春风凤辇时巡出九重独见彩云飞不
尽碧霄何路得相逢
禁门深掩断人声花落闲阶宿雨晴竟日倚阑空叹
息一场春梦不分明
　　宫词二首　　　　　　　　　仲春龙
海子周遭长荻芽春深乘舰不乘车阿谁贪看游鱼
戏却新簪茉莉花
晓来别院递笙歌百子池头长绿荷睡起无聊庭下
立笑拈竿子打蜂窠
　　宫词　　　　　　　　　　　邵正己
月转梧桐夜渐阑长门寂寞觉秋寒临风欲奏相思
曲抱得琵琶不忍弹
　　宫词　　　　　　　　　　　　卢澐
暖风吹雨点宫衣又见桃花满树飞忆昨未央春睡
里桑园蚕屋梦家归
　　宫词　　　　　　　　　　　邬佐卿
复道传呼御辇过遥闻仙乐动云和黄金纵买长门
赋逝水终惭太液波
　　秋宫词　　　　　　　　　　林世璧
碧天凉月湛悠悠独上高楼望女牛昨夜西风何处
起宫中无树不知秋
　　王蜀宫词　　　　　　　　　　范汭
匼匝渠穿宛转桥绮楼香暖月迢迢海南蜃市浑无
异添得歌声堕九霄
　　宫词　　　　　　　　　　　康彦登
铜龙晓漏滴蓬莱天半传喧便殿开一霎灯光齐散
尽春寒敕与放朝回
　　万历宫词　　　　　　　　　陆卿子
兰□萧条白露凝夜深台殿起秋声君恩何似中天
月一片清光处处明
　　宫词　　　　　　　　　　　顾若璞
垂柳千条拂御墀凉风初到影娥池银筝玉笛花前
奏不唱班姬团扇辞
　　西宫月　　　　　　　　　　　冯恩
长安生素月流彩媚朝阳一照西宫去凄凊若有霜
　　交门歌　　　　　　　　　　僧宗泐
不其山头月将午交门沉沉夜击鼓博山火凝绛
烟霓旌导骑来容与玉颜绰约含春花向坐分明君
自□君心有欲神不违侧耳倾心听好语云收雨散
意不传起望星河独延伫明朝更入芝房斋神其相
之复来下茂陵新树起哀风五柞宫中泪如雨
　　宫词二首　　　　　　　　　徐简简
沈香亭子玉勾阑遍植名花按月看第一莫栽红芍
药此花开日定春残
庭院沉沉尽日□自将书法学兰亭中官领得芙蓉
粉催入长春写御屏
　　宫词三首　　　　　　　　　无名氏
平朝日出殿门开凤扇双行引上来遥听太仪宣诏
语罢朝新幸望春台
宫墙处处落花飞侍女烧香对夕晖过尽春风人不
见院门金锁绿生衣
中官清晓□才人合奏笙歌满殿春别诏梨园吹玉
御袍新赐锦麒麟
　　宫词　　　　　　　　　　　王司彩
琼花移入大明宫旖旎浓香韵晚风赢得君王留步
辇玉箫嘹喨月明中
　　宫词八首　　　　　　　　　沈琼莲
尚仪引见近龙□御笔亲题墨色香幸得唱名居第
一沐恩舞蹈谢君王
翠丝蟠袖紫罗襦偷把黄金小带舒中使传宣光禄
宴内家学士作新除
香露蒙蒙罩碧□青灯的的灿银釭内人何处教吹
管惊起庭前鹤一双
豆蔻花封小字缄寄声千里落云帆一春从不寻春
去高迭香罗旧赐衫
天子龙楼瞥见妆芙蓉团殿试罗裳水风凉好朝西
坐专把书经教小王
晓临鸾镜整梳妆高髻新兴一尺长花影锁□人下
直开笼自放雪衣娘
明□棐几净炉熏闲阅仙书小篆文昼永帘垂春寂
寂碧桃花映石榴裙
柳青青燕子愁万条齐水弄春柔东风不与闲人
赠谁去江南水上洲
　　小重山
宫
词
　　　　　　唐韦庄
一闭昭阳春又春夜寒更漏永梦君恩卧思陈事暗
销魂罗衣湿新搵旧啼痕　歌吹隔重阍绕庭芳草
绿倚长门万般惆怅向谁论凝情立宫殿欲黄昏
　　小重山
宫
词
　　　　　　　和凝
春入神京万木芳禁林莺语滑蝶飞狂晓桃凝露妒
啼妆红日永风和百花香　烟锁柳丝长御沟澄碧
水转池塘时时微雨洗风光天衢远到处引笙簧
　　玉楼春
宫
词
　　　　后唐李后主
晚妆初了明肌雪春殿嫔娥鱼贯列凤箫初断水云
闲重按霓裳歌遍彻　临春谁更飘香屑醉拍栏干
情未切归时休照烛花红待放马蹄清夜月
　　喜迁莺令
宫
词
　　　　　宋夏竦
霞散绮月垂钩帘卷未央楼夜凉银汉截天流宫阙
锁清秋　瑶台树金茎露凤髓香盘烟雾三千珠翠
拥宸游水殿按凉州
　　贺新郎
宫
词
　　　　　　游次公
暖云浮晴锁垂杨笼池罩阁万丝千缕池上晓光
分宿雾日近群芳易吐寻并蒂阑干凝□不信钗头
飞凤去但宝刀被妾还留住天一笑万花妒　阿娇
正好金屋贮甚西风易得萧□扇鸾尘土一自昭阳
□玉户墙角土花无数况多病情伤幽素别殿时闻
箫鼓奏望红云冉冉知何处天尺五去无路
　　海棠春
宫
词
　　　　　　　秦观
流莺□外啼声巧睡未足把人惊觉翠被晓寒轻宝
篆沈烟袅　宿酲未解宫娥报道别院笙歌会早试
问海棠花昨夜开多少

　宫闱总部纪事
袖中记周德泽和洽蒿茂大以为宫柱名曰蒿宫
述异记吴王夫差筑姑苏之台三年乃成周旋诘屈
横亘五里崇饰土木殚耗人力宫妓数千人上别立
春宵宫为长夜之饮造千石酒锺夫差作天池池中
造青龙舟舟中盛陈妓乐日与西施为水嬉吴王于
宫中作海灵馆馆娃阁铜沟玉槛宫之楹槛珠玉饰
之
阖闾构水精宫尤极珍怪皆出自水府
记事珠徐福为始皇作自然之帘悬于宫门始皇抱
文珠置膝上其帘便下去之则帘自卷不事钩也故
又名不钩
述异志汉惠帝二年宫中雨黄金黑锡
西京杂记戚夫人侍儿贾佩兰后出为扶风人段儒
妻说在宫内时见戚夫人侍高帝尝以赵王如意为
言而高祖思之几半日不言叹息凄怆而未知其术
辄使夫人击筑高祖歌大风诗以和之又说在宫内
时尝以弦管舞歌相欢娱竞为妖服以趣良时十月
十五日共入灵女庙以豚黍乐神吹笛击筑歌上灵
之曲既而相与连臂踏地为节歌赤凤凰来至七月
七日临百子池作于阗乐乐毕以五色缕相羁谓为
相连爱八月四日出雕房北户竹下围□胜者终年
有福负者终年疾病取丝缕就北辰星求长命乃免
九月九日佩茱萸食蓬饵饮菊华酒令人长寿菊华
舒时并采茎叶杂黍米酿之至来年九月九日始熟
就饮焉故谓之菊华酒正月上辰出池边盥濯食蓬
饵以祓妖邪三月上巳张乐于流水如此终岁焉戚
夫人死侍儿皆复为民妻也
武帝为七宝□杂宝案厕宝屏风列宝帐设于桂宫
时人谓之四宝宫
汉书匡衡传衡为光禄大夫太子少傅时上好儒术
文辞颇改宣帝之政言事者多进见人人自以为得
上意又傅昭仪及子定陶王爱幸宠于皇后太子衡
复上疏曰臣闻治乱安危之机在乎审所用心盖受
命之王务在创业垂统传之无穷继体之君心存于
承宣先王之德而褒大其功昔者成王之嗣位思述
文武之道以养其心休烈盛美皆归之二后而不敢
专其名是以上天歆享鬼神佑焉其诗曰念我皇祖
陟降廷止言成王常思祖考之业而鬼神佑助其治
也陛下圣德天覆子爱海内然阴阳未和奸邪未禁
者殆论议者未丕扬先帝之盛功争言制度不可用
也务变更之所更或不可行而复复之是以群下更
相是非吏民无所信臣窃恨国家释乐成之业而虚
为此纷纷也愿陛下详览统业之事留神于遵制扬
功以定群下之心大雅曰无念尔祖聿修厥德孔子
着之孝经首章盖至德之本也传曰审好恶理情性
而王道毕矣能尽其性然后能尽人物之性能尽人
物之性可以赞天地之化治性之道必审己之所有
余而强其所不足盖聪明疏通者戒于大察寡闻少
见者戒于壅蔽勇猛刚强者戒于大暴仁爱温良者
戒于无断湛静安舒者戒于后时广心浩大者戒于
遗忘必审己之所当戒而齐之以义然后中和之化
应而巧伪之徒不敢比周望进唯陛下戒所以崇圣
德臣又闻室家之道修则天下之理得故诗始国风
礼本冠婚始乎国风原情性而明人伦也本乎冠婚
正基兆而防未然也福之兴莫不本乎室家道之衰
莫不始乎捆内故圣王必慎妃后之际别适长之位
礼之于内也卑不逾尊亲不先故所以统人情而理
阴气也其尊适而卑庶也适子冠乎阼礼之用醴众
子不得与列所以贵正体而明嫌疑也非虚加其礼
文而已乃中心与之殊异故礼探其情而见之外也
圣人动静游燕所亲物得其序得其序则海内自修
百姓从化如当亲者疏当尊者卑则佞巧之奸因时
而动以乱国家故圣人慎防其端禁于未然不以私
恩害公义陛下圣德纯备莫不修正则天下无为而
治诗云于以四方克定厥家传曰正家而天下定矣
元帝崩成帝即位衡上疏戒妃匹劝经学威仪之则
曰陛下秉至孝哀伤思慕不绝于心未有游虞弋射
之宴诚隆于慎终追远无穷巳也窃愿陛下虽圣性
得之犹复加圣心焉诗云茕茕在疚言成王丧毕思
慕意气未能平也盖所以就文武之业崇大化之本
也臣又闻之师曰匹配之际生民之始万福之原婚
姻之礼正然后品物遂而天命全孔子论诗以关雎
为始言太上者民之父母后夫人之行不侔乎天地
则无以奉神灵之统而理万物之宜故诗曰窈窕淑
女君子好仇言能致其贞淑不贰其操情欲之感无
介乎容仪宴私之意不形乎动静夫然后可以配至
尊而为宗庙主此纲纪之首王教之端也自上世以
来三代兴废未有不由此者也愿陛下详览得失盛
衰之效以定大基采有德戒声色近严敬远技能窃
见圣德纯茂专精诗书好乐无厌臣衡才驽无以辅
相善义宣扬德音臣闻六经者圣人所以统天地之
心着善恶之归明吉凶之分通人道之正使不悖于
其本性者也故审六蓺之指则天人之理可得而和
草木昆虫可得而育此永永不易之道也及论语孝
经圣人言行之要宜究其意臣又闻圣王之自为动
静周旋奉天承亲临朝享臣物有节文以章人伦盖
钦翼祇栗事天之容也温恭敬逊承亲之礼也正躬
严恪临众之仪也嘉惠和说飨下之颜也举错动作
物遵其仪故形为仁义动为法则孔子曰德义可尊
容止可观进退可度以临其民是以其民畏而爱之
则而象之大雅云敬慎威仪惟民之则诸侯正月朝
觐天子天子惟道德昭穆穆以视之又观以礼乐飨
醴乃归故万国莫不获赐祉福蒙化而成俗今正月
初幸路寝临朝贺置酒以飨万方传曰君子慎始愿
陛下留神动静之节使群下得望盛德休光以立基
桢天下幸甚上敬纳其言
拾遗记汉成帝好微行于太液池傍起宵游宫以漆
为柱铺黑绨之幕器服乘舆皆尚黑色既悦于暗行
憎灯烛之照宫中美御皆服皂衣自班婕妤已下咸
带元绶簪佩虽加锦绣更以木兰纱绡罩之至宵游
宫乃秉烛宴幸既罢静鼓自舞而步不扬尘
小名录成帝永始中有渭城小女陈持弓年九岁走
入城门入未央宫内尚方掖庭殿门门者莫见至钩
盾禁中乃觉
西京杂记成帝设云帐云幄云幕于甘泉紫殿世谓
三云殿汉掖庭有月影台云光殿九华殿鸣鸾殿开
襟阁临池观不在簿籍皆繁华窈窕之所栖宿焉
述异志汉成帝末年宫中雨一苍鹿杀而食之其味
甚美
三国志王朗传朗为司徒时屡失皇子而后宫就馆
者少朗上疏曰昔周文十五而有武王遂享十子之
祚以广诸姬之嗣武王既老而生成王成王是以鲜
于兄弟此二王者各树圣德无以相过比其子孙之
祚则不相如盖生育有早晚所产有众寡也陛下既
德祚兼彼二圣春秋高于姬文育武之时矣而子发
未举于椒兰之奥房藩王未繁于掖庭之众室以成
王为喻虽未为晚取譬伯邑则不为夙周礼六宫内
官百二十人而诸经常说咸以十二为限至于秦汉
之末或以千百为数矣然虽弥猥而就时于吉馆者
或甚鲜明百斯男之本诚在于一意不但在于务广
也老臣慺慺愿国家同祚于轩辕之五五而未及周
文之二五用为伊邑且少小常苦被褥泰温泰温则
不能便柔肤弱体是以难可防护而易用感慨若常
令少小之缊袍不至于甚厚则必咸保金石之性而
比寿于南山矣帝报曰夫忠至者辞笃爱重者言深
君既劳思虑又手笔将顺三复德音欣然无量朕继
嗣未立以为君忧钦纳至言思闻良规
烟花记吴主亮命工人潘芳作金螭屏风镂祥物一
百三十种种种有生气远视若真一日与夫人戏触
屏坠其一凤顷之飞去
南齐书武穆裴皇后传旧显阳昭阳殿太后皇后所
居也永明中无太后皇后羊贵嫔居昭阳殿西范贵
妃居昭阳殿东宠姬荀昭华居凤华柏殿宫内御所
居寿昌画殿南阁置白鹭鼓吹二部干光殿东西头
置钟磬两厢皆宴乐处也上数游幸诸苑囿载宫人
从后车宫内深隐不闻端门鼓漏声置钟于景阳楼
上宫人闻钟声早起装饰至今此钟唯应五鼓及三
鼓也车驾数幸琅邪城宫人常从早发至湖北埭鸡
始鸣
迷楼记炀帝晚年尤沈迷女色他日顾诏近侍曰人
主享天下之富亦欲极当年之乐自快其意今天下
安富外内无事此吾得以遂其乐也今宫殿虽壮丽
显敞苦无曲房小室幽轩短槛若得此则吾期老于
其中也近侍高昌奏曰臣有友项升浙人也自言能
构宫室翌日诏而问之升曰臣乞先进图本后数日
进图帝览大悦即日诏有司供具材木凡役夫数万
经岁而成楼阁高下轩掩映幽房曲室玉栏朱楯
互相连属回环四合曲屋自通千门万牖上下金碧
金□伏于栋下玉兽蹲于户傍璧砌生光琐射日
工巧之极自古无有也费用金玉帑库为之一虚人
误入者虽终日不能出帝幸之大喜顾左右曰使真
仙游其中亦当自迷也可目之曰迷楼诏以五品官
赐升仍给内库帛千匹赏之诏选后宫良家女数千
以居楼中每一幸有经月而不出是月大夫何稠进
御童女车车之制度绝小秪容一人有机处于其中
以机碍女之手足女纤毫不能动帝以处女试之极
喜召何稠谓之曰卿之巧思一何神妙如此以千金
赠之旌其巧也何稠出为人言车之机巧有识者曰
此非盛满之器也稠又进转关车车周挽之可以升
楼阁如行平地车中御女则自摇动帝尤喜悦帝谓
稠曰此车何名也稠曰臣任意造成未有名也愿赐
佳名帝曰卿任其巧意以成车朕得之任其意以自
乐可名任意车也何稠再拜而去帝令画工绘士女
会合之图数十幅悬于阁中其年上官时自江外得
替回铸乌铜屏数十面其高五尺而阔三尺磨以成
鉴为屏可环于寝所诣阙投进帝以屏内迷楼而御
女于其中纤毫皆入于鉴中帝大喜曰绘画得其象
耳此得人之真容也胜绘画万倍矣又以千金赐上
官时帝日夕沈荒于迷楼罄竭其力亦多倦怠顾谓
近侍曰朕忆初登极日多辛苦无睡得妇人枕而藉
之方能合目纔似梦则又觉今睡则冥冥不知返近
女色则惫何也他日矮民王义上奏曰臣田野废民
作事皆不胜人生于辽旷绝远之域幸因入贡得备
后庭扫除之役陛下特加爱遇臣常自宫以侍陛下
自兹出入卧内周旋宫室方今亲信无如臣者臣由
是窃览书殿中简编反复玩味微有所得臣闻精气
为人之聪明陛下当龙潜日先帝勤俭陛下鲜亲声
色日近善人陛下精实于内神清于外故日夕无寝
陛下自数年声色无数盈满后宫日夕游宴自非岁
节大辰何常临御前殿其余多不受朝设或引见远
人非时庆贺亦日晏坐朝曾未移刻则圣躬起入后
宫夫以有限之体而投无尽之欲臣固知其竭也臣
闻古者野叟独歌舞于盘石之上人询之曰子何独
乐之多也叟曰吾有三乐子知之乎何也人生难遇
太平世吾今不见兵革此一乐也人生难得支体完
□吾身不残疾此二乐也人生难得寿吾今年八十
矣此三乐也问者叹赏而去陛下享天下之富贵圣
貌轩逸龙颜凤姿而不自爱重其思虑固出于野叟
之外臣蕞尔微躯难图报效罔知忌讳上逆天颜因
俯伏泣涕帝乃命引起翌日召义诏之曰朕昨夜思
汝言极有深理汝真爱我者也乃命义后宫择一静
室而帝居其中女皆不得入居二日帝忿然而出曰
能悒悒居此乎若此虽寿千万岁亦安用也乃复入
宫宫女无数不得进御者亦极众后宫侯夫人有美
色一日自经于栋下臂悬锦囊中有文左右取以进
帝乃诗也自感三首云庭绝玉辇迹芳草渐成窠隐
隐闻箫鼓君恩何处多欲泣不成泪悲来翻强歌庭
花方烂熳无计柰春何春阴正无际独步意如何不
及闲花草翻承雨露多看梅二首云砌雪无消日卷
帘时自颦庭梅对我有怜意先露枝头一点春香清
寒艳好谁惜是天真玉梅谢后阳和至散与群芳自
在春妆成云妆成多自惜梦好却成悲不及杨花意
春来到处飞遣意云秘洞□仙卉雕锁玉人毛君
真可戮不肯写昭君自伤云初入承明日深深报未
央长门七八载无复见君王春寒浸入骨独卧愁空
房飒履步庭下幽怀空感伤平日新爱惜自待聊非
常色美反成弃命薄何可量君恩实□远妾意徒仿
徨家岂无骨肉偏亲老北堂此方无羽翼何计出高
墙性命诚所重弃割良可伤悬帛朱栋上肝肠如沸
汤引颈又自惜有若丝牵肠毅然就死地从此归冥
乡帝见其诗反复伤感帝往视其尸曰此已死颜色
犹美如桃花乃急召中使许廷辅曰朕向遣汝择后
宫女人迷楼汝何故独弃此人也乃令廷辅就狱赐
自尽厚礼葬侯夫人帝日诵诗酷好其文乃令乐府
歌之帝又于后宫亲择女百人入迷楼大业八年方
士进大丹帝服之荡思愈不可制日夕御女数十人
入夏帝烦燥日引饮几百杯而渴不止医丞莫君锡
上奏曰帝心脉烦盛真元大虚多饮即大疾生焉因
进剂治之仍乞置冰盘于前俾帝日夕朝望之亦治
烦燥之一术也自兹诸院美人各市冰为盘以望行
幸京师冰为之踊贵藏冰之家皆获千金大业九年
帝将再幸江都有迷楼宫人抗声夜歌云河南杨柳
谢河北李花荣杨花飞去落何处李花结果自然成
帝闻其歌披衣起听召宫女问之云孰使汝歌也汝
自为之邪宫女曰臣有弟在民间因得此歌曰道涂
儿童多唱此歌帝默然久之曰天启之也天启之也
帝因索酒自歌云宫木阴浓燕子飞兴衰自古漫成
悲他日迷楼更好景宫中吐艳变红辉歌竟不胜其
悲近侍奏无故而悲又歌臣皆不晓帝曰休问他日
自知也后帝幸江都唐帝提兵号令入京见迷楼太
宗曰此皆民膏血所为乃命焚之经月火不灭前谣
前诗皆见矣方知世代兴亡非偶然也
海山记炀帝诏定西苑十六院名景明一迎晖二栖
鸾三晨光四明霞五翠华六文安七积珍八影纹九
仪凤十仁智十一清修十二宝林十三和明十四绮
阴十五降阳十六皆帝自制名院有二十人皆择宫
中佳丽谨厚有容色美人实之每一院选帝常幸御
者为之首
炀帝幸维扬宫后宫十六院皆随行
烟花记炀帝香宝宫中烛心至跋皆用异屑燃之有
异彩数里
帝观书处□户玲珑相望金铺玉观辉映溢目号为
闪电窗
炀帝观文殿前两厢为堂各十二间堂中每间十二
宝厨前设五方香□缀贴金玉珠翠每驾至则宫中
擎香炉在辇前行
炀帝宫中争画长蛾司宫吏日给蠃子黛五斛出波
斯国
开元天宝遗事内庭嫔妃每至春时各于禁中结伴
三人至五人掷金钱为戏盖孤闷无所遣也
宫中每到端午节造粉团角黍贮于金盘中以小角
造弓子纤妙可爱架箭射盘中粉团中者得食盖粉
团滑腻而难射也都中盛行此戏
宫中嫔妃辈施素粉于两颊相号为泪妆识者以为
不祥后有禄山之乱
天宝宫中至寒食节竞竖秋千令宫嫔辈戏笑以为
宴乐帝呼为半仙之戏都中士民因而呼之
华清宫中除供奉两汤外而别更有长汤十六所嫔
御之类浴焉
奉御汤中以文瑶密石中央有玉莲汤泉涌以成池
又缝锦绣为凫于水中帝与贵妃施钑镂小舟戏
玩于其间宫中退水出于金沟其中珠缨宝络流出
街渠贫民日有所得焉
记事珠穆宗每宫中花开则以重顶帐蒙蔽栏楹置
惜春御史掌之
杜阳杂编穆宗皇帝殿前种千叶牡丹花始开香气
袭人一朵千叶大而且红上每睹芳盛叹曰人间未
有自是宫中每夜即有黄白蛱蝶万数飞集于花间
辉光照耀达晓方去宫人竞以罗巾扑之无有获者
上令张罗于空中遂得数百于殿内纵嫔御追捉以
为娱乐迟明视之则皆金玉也其状工巧无以为比
而内人争用绛缕绊其脚以为首饰夜则光起妆奁
中其后开宝厨睹金钱玉屑之内有蠕蠕者有为蝶
者宫女乃觉焉
先是宫中每欲行幸即先以龙脑郁金藉其地自宣
宗垂拱并不许焉
开成宫中有黄色蛇常夜自宝库中出游于阶庭间
光彩照灼不可擒捕宫人掷珊瑚玦击之遂并玦而
亡去掌库者具以事告上令遍搜库内乃得黄金蛇
而珊瑚玦着其首上熟视之曰昔隋炀帝为晋王时
以黄金蛇赠陈夫人吾不知此蛇得自何处左右因
睹颔下有字上蹶然曰果不失朕所疑耳阿炀
帝小字也上之博学敏悟率多此类遂命取颇梨连
环系于玉彘之前足其后更不复见焉以彘能啖蛇
也
五代史前蜀王衍好裹尖巾其状如锥而后宫皆戴
金莲花冠衣道士服酒酣免冠其髻髽然更施朱粉
号醉妆国中之人皆效之
通鉴纪事本末蜀主衍仗内教坊使严旭强取士民
女子内宫中或得厚赂而免之
幸蜀记昶大选良家子以备后宫限年十三以上二
十以下州县骚然新津县令陈及之疏谏昶嘉其言
赐白金百两然采择不止于是后宫位号有十四品
昭仪昭容华保芳保香保衣安宸安跸安修情修容
修媛修□等秩
广政元年三月民讹言后宫产蛇取人心肝食百姓
惊恐逾月方止
五代史后蜀昶好打球走马又为方士房中之术多
采良家子以充后宫枢密副使韩保贞切谏昶大悟
即日出之赐保贞金数斤
宋史范师道传帅道迁起居舍人同知谏院管勾国
子监后宫周氏董氏生公主诸合女御多迁擢师道
上疏曰礼以制情义以夺爱常人之所难惟聪明睿
哲之主然后能之近以宫人数多而出之此盛德事
也然而事有系风化治乱之大而未以留意臣敢为
陛下言之窃闻诸合女御以周董育公主御宝白札
并为才人不自中书出诰而掖庭觊觎迁拜者甚多
周董之迁矣以女御何名而迁乎才人品秩既高古
有定员唐制止七人而已祖宗朝宫闱给侍不过二
三百居五品之列者无几若使诸合皆迁则不复更
有员数矣外人不能详和止谓陛下于宠幸太过恩
泽不节耳夫妇人女子与小人之性同宠幸太过则
渎慢之心生恩泽不节则无厌之怨起御之不可不
以其道也且用度太烦须索太广一才人之奉月直
中户百家之赋岁时赐予不在焉况诰命之出不自
有司岂盛时之事耶恐斜封墨□复见于今日矣
老学庵笔记旧制皇帝曰御膳中宫曰内膳自寿成
皇后初立恳辞内膳诏权罢今中宫因之
墨庄漫录翰苑岁供禁中立春端午帖子前后多矣
率多拟效旧语故少新意惟能道宫禁一时之事者
为妙主履道皇帝合云彤霞蒨雾绕觚棱楼雪融银
滴半层别绕拟开延福宴夹城先试景龙灯妃嫔合
云玉燕翩翩入鬓云花风初掠缕金裙神霄宫里骖
鸾侣来侍长生大帝君政和七年所进也有皇后合
云药笈琅函受秘文清虚道合玉晨君瑶台夜静朝
真久金屋春寒阅箓勤妃嫔合云曈昽晓日上金铺
的皪春冰泮玉壶绣户绿尘不到凝酥点就辋川
图重和二年所进也不惟才思清丽皆纪当时事也
清波杂志皇佑初诏妇人所服冠高毋得过七寸广
毋得逾一尺梳毋得逾尺以角为之先是宫中尚白
角冠人争效之号内样冠名曰垂肩等肩至有长三
尺者登车皆侧首而入梳长亦逾尺议者以为服妖
乃禁止之
志怪录元符三年冬内人自泰陵还摘皂荚一笼入
宫门笼辄自跃皂荚皆跃出
东京梦华录立春前一日开封府进春牛入禁中鞭
春开封祥符两县置春牛于府前至日绝早府僚打
春宰执亲王皆赐金银幡胜入贺讫戴归私第
正月十五日元宵大内前自岁前冬至后开封府绞
缚山棚立木正对宣德楼游人已集御街两廊下奇
术异能歌舞百戏鳞鳞相切乐声嘈杂十余里击丸
蹴踘踏索上竿赵野人倒吃冷淘张九哥吞铁剑李
外宁药法傀儡小健儿吐五色水旋烧泥丸子大特
落灰药榾柮儿杂剧温大头小曹嵇琴党千箫管孙
四烧炼药方王十二作剧术邹遇田地广杂扮苏十
孟宣筑球尹常卖五代史刘百禽虫蚁杨文秀鼓笛
更有猴呈百戏鱼跳刀门使唤蜂蝶追呼蝼蚁其余
卖药卖卦沙书地谜奇巧百端日新耳目至正月七
日人使朝辞出门灯山上彩金碧相射锦□交辉面
北悉以彩结山呇上皆画神仙故事或坊市卖药卖
卦之人横列三门各有彩结金书大牌中曰都门道
左右曰左右禁卫之门上有大牌曰宣和与民同乐
彩山左右以彩结文殊普贤跨狮子白象各于手指
出水五道其手摇动用辘轳绞水上灯山尖高处用
木柜贮之逐时放下如瀑布状又于左右门上各以
草把缚成戏龙之状用青幕遮笼草上密置灯烛数
万盏望之蜿蜒如双龙飞走自灯山至宣德门楼横
大街约百余丈用棘刺围绕谓之棘盆内设两长竿
高数十丈以缯彩结束纸糊百戏人物悬于竿上风
动宛若飞仙内设乐棚差衙前乐人作乐杂戏并左
右军百戏在其中驾坐一时呈拽宣德楼上皆垂黄
绿帘中一位乃御坐用黄罗设一彩棚御龙直执黄
盖掌扇列于帘外两朵楼各挂灯球一枚约方圆丈
余内燃椽烛帘内亦作乐宫嫔嬉笑之声下闻于外
清明节禁中前半月发宫人车马朝陵宗室南班近
亲亦分遣诣诸陵坟享祀从人皆紫衫白绢三角子
青行缠皆系官给节日禁中出车马诣奉先寺道者
院祀诸宫人坟莫非金装绀幰锦额珠帘□扇双遮
纱笼前导
七月七夕禁中以黄蜡铸为凫雁鸳鸯鸂龟鱼之
类彩画金缕谓之水上浮又以小板傅土旋种粟令
生苗置小茅屋花木作田舍家小人物皆村落之态
谓之谷板又以瓜雕刻成花样谓之花瓜又以油
糖蜜造为笑靥儿谓之果食花样奇巧百端又以菉
豆小豆小麦于磁器内以水浸之生芽数寸以红蓝
彩缕束之谓之种生
十五日中元节禁中出车马诣道者院谒坟
八月秋社贵戚宫院以猪羊肉腰你房肚肺鸭饼瓜
姜之属切作棋子片样滋味调和铺于饭上谓之社
饭
中秋节近内廷居民夜深遥闻笙竽之声宛若云外
十月一日宰臣以下受衣着锦袄三日禁中车马出
道者院及西京朝陵亦如寒食节有司进暖炉炭
是月立冬前五日西御园进冬菜京师地寒冬月无
蔬菜上至宫禁下及民间一时收藏以充一冬食用
于是车载马驼充塞道路
除日禁中皇大傩仪并用皇城亲事官诸班直戴假
面绣画色衣执金枪龙旗教坊使孟景初身品魁伟
贯全副金鍜铜甲装将军用镇殿将军二人亦介胄
装门神教坊南河炭丑恶魁肥装判官及钟馗小妹
土地神之类共千余人自禁中驱祟出南熏门外
转龙湾谓之埋祟是夜禁中爆竹山呼声闻于外
武林旧事立春前一日临安府进大春牛设于福宁
殿庭及驾临幸内官皆用五色彩杖鞭牛御药院例
取牛睛以充眼药余属直合婆号管人都行首掌管
预造小春牛数十饰以彩旛雪柳分送殿合巨珰各
以金银钱彩段相酬是日赐百官春旛胜宰执亲王
以金余以金裹银及罗帛为之系文思院造办各带
于头之左入谢后苑办造春盘供进及分赐贵邸
宰臣巨珰翠镂红丝金鸡玉燕备极精巧每盘值万
钱学士院撰进春帖帝后贵妃夫人诸合各有定式
绛罗金镂华彩可观临安府亦鞭春开宴而邸第馈
遗多效内庭焉
元夕禁中自去岁赏菊灯之后迤逦试灯谓之预赏
一入新正灯火日盛皆修内司诸珰分而主之竞出
新意年异而岁不同往往于复古膺福清燕明华等
殿张挂及宣德门梅堂三间台等处临时取旨起立
鳌山灯之品极多每以苏灯为最圈片大者径三四
尺皆五色琉璃所成山水人物花竹翎毛种种奇妙
俨然着色便面也其后福州所进纯用白玉晃耀夺
目新安所进益奇圈骨悉皆琉璃所为号无骨灯禁
中尝令作琉璃灯山其高五丈人物皆用机关转动
如活结大彩楼贮之又于殿堂梁栋户间为涌壁
作诸色故事龙凤噀水蜿蜒如生遂为诸灯之奇特
前后设玉栅帘宝光花影不可正视仙韶内人迭奏
声闻人间殿上铺连五色琉璃合皆球文戏龙百花
小间垂水晶帘流苏宝带交映璀灿中设御座恍
然如在广寒清虚府中也至二鼓上乘小辇幸宣德
门观鳌山擎辇者皆倒以便观赏香烟灯花熏照
天地中以五色玉珊簇成皇帝万岁四大字其上伶
官奏乐下为露台百戏呈巧内人小黄门皆巾裹翠
蛾效街坊清乐傀儡缭绕于灯月之下既而取旨宣
唤市井舞队及市食盘架先是京尹预择华洁及善
歌者谨伺于外至是随宣进入嫔妃内人亦争买之
数倍得直金珠磊落有一夕而致富者宫漏既深宣
放烟火百余架于是乐舞四起烛影纵横而驾始还
矣
禁中赏花非一先期内苑及修内司分任排办凡诸
苑亭榭花木妆点一新锦帘绡幕飞梭绣球以至茵
褥设放器玩盆窠珍禽异物各务奇丽又命小珰内
司列肆关扑珠翠花朵冠篦环绣段画领花扇官□
定器孩儿戏具□竿龙船等物及有卖买果木酒食
饼饵蔬茹之类莫不备具悉效西湖景物起自梅堂
赏梅芳春堂赏杏花桃源观桃粲锦堂金林檎照妆
亭海棠兰亭修至于锺美堂赏大花为极盛堂三
面皆花石为台三层各植名品标以象牌覆以碧幕
台后分植玉绣球数百株俨如镂玉屏堂内左右各
列三层雕花彩槛护以彩色牡丹画衣间列碾玉水
晶金壶及大食玻璃官□等瓶各簪奇品如姚魏御
衣黄照殿红之类几千朵别以银箔间贴大斛分种
数千百窠分列四面至于梁栋户间亦以湘筒贮
花鳞次簇插何啻万朵当中设牡丹红锦地茵自中
殿妃嫔以至内官各赐翠叶牡丹分枝铺翠牡丹御
书画扇龙涎金合之类有差下至伶官乐部应奉等
人亦沾恩赐谓之随花赏或天颜悦怿谢恩赐予多
至数次至春暮则稽古登瀛堂赏琼花静侣亭紫笑
净香亭采兰挑笋则春事已在绿阴芳草间矣大抵
内宴赏初坐再坐插食盘架者谓之排当否则但谓
之进酒
禁中避暑多御复古选德等殿及翠寒堂纳凉长松
修竹浓翠蔽日层峦奇岫静窈萦深寒瀑飞空下注
大池可十亩池中红白菡萏万柄盖园丁以瓦盎别
种分列水底时易新者庶几美观又置茉莉素馨建
兰麝香藤朱槿玉桂红蕉阇婆檐卜等南花数百盆
于广庭鼓以风轮清芬满殿御座两傍各设金盆数
十架积雪如山纱厨后先皆悬挂伽兰木真蜡龙涎
等香珠百余蔗浆金碗珍果玉壶初不知人间有尘
暑也闻洪景庐学士尝赐对于翠寒堂当三伏中体
粟战栗不可久立上问故笑遣中贵人以北绫半臂
赐之则境界可想见矣
七夕前修内司进摩□罗十卓每卓三十枚大者至
高三尺或用象牙雕镂或用龙涎佛手香制造悉用
镂金珠翠衣帽金银钗钏佩环真珠头须及手中所
执戏具皆七宝为之各护以五色镂金纱厨制阃贵
臣及京府等处至有铸金为贡者宫姬市娃冠花衣
领皆以乞巧时物为饰焉
中秋禁中是夕有赏月延桂排当如倚桂阁秋晖堂
碧岑皆临时取旨夜深天乐直彻人间御街如绒线
蜜煎香铺皆铺设货物夸多竞好谓之歇眼灯烛华
灿竟夕乃止此夕浙江放一点红羊皮小水灯数十
万盏浮满水面灿如繁星有足观者或谓此乃江神
所喜非徒事观美也
重九禁中例于八日作重九排当于庆瑞殿分列黄
菊粲然眩目若点菊灯略如元夕内人乐部亦有随
花赏如前赏花例盖赏灯之宴权舆于此自是日盛
矣或于清燕殿缀金亭赏橙橘遇郊祀岁则罢宴
禁中赏雪多御明远楼禁中称楠木楼后苑进大小
雪狮儿并以金铃彩缕为饰且作雪花雪灯雪山之
类及滴酥为花及诸事件并以金盆盛进以供赏玩
并造杂煎品味如春盘饾饤羊羔儿酒以赐并于内
藏库支犒官券数百万以犒诸军及令临安府分给
贫民或皇后殿别自支犒而贵家富室亦各以钱米
犒闾里之贫者
岁除禁中以腊月二十四日为小节夜三十日为大
节夜呈女童驱傩妆六丁六甲之类大率如梦华录
所载后苑修内司各进消夜果儿以大合簇饤凡百
余种如蜜煎珍果下至花饧箕豆以至玉杯宝器珠
翠花朵犀象博戏之具锁金斗叶诸色戏弄之物无
不备具皆极纤巧又于其上作玉辂高至三四尺悉
以金玉等为饰护以贴金龙凤罗罩务以奇侈求胜
一合之费不啻中人十家之产止资天颜一笑尔后
妃诸阁又各进岁轴儿及珠翠百事吉利袋儿小样
金银器皿并随年金钱一百二十文旋亦分赐亲王
贵邸宰臣巨珰至于爆仗有为果子人物等类不一
而殿司所进屏风外画钟馗捕鬼之类而内藏药线
爇放百余奇巧不绝箫鼓迎春鸡人警唱而玉漏渐
移金门已启矣
癸辛杂识淳佑甲寅五月禁中获伪号人乃是玉津
园火工包四勘供系赁到有请人潘宝□号继于潘
宝家搜出□入宫门假印板一面遂正典刑其子潘
三亦杖死凡黥决者四十八人于是尽易□号内宫
门号八角样禁卫号银锭样殿门号四如意样每岁
一易各立样式承袭为例
元史祭祀志凡后妃妊身将及月辰则移居于外毡
帐房若生皇子孙则锡百官以金银彩段谓之撒答
海及弥月复还内寝其帐房则以颁赐近臣云
凡帝后有疾危殆度不可愈亦移居外毡帐房有不
讳则就殡殓其中葬后每日用羊二次烧饭以为祭
至四十九日而后已其帐房亦以赐近臣云
元氏掖庭记宫中以玉板□及白兔胎作羹极佳名
换舌羹备载尤良名馔录及高迪诗叙
大内有德寿宫兴圣宫翠华宫择胜宫连天楼红鸾
殿入霄殿五花殿殿东设吐霓瓶曰玉华西设七星
云板曰金华南设火齐屏风曰珠华北设百□龙脉
曰木华并中央木莲花紫香琪座千钧案九朵云盖
为五华
大内又有迎凉之所曰清林阁四面植乔松修竹南
风徐来林叶自鸣远胜丝竹旁立二亭东名松声西
名竹风又有温室曰春熙堂以椒涂壁被之文绣香
桂为柱设乌骨屏风鸿羽帐规地以罽宾氍毹
九引堂七夕乞巧之所至夕宫女登台以五采丝穿
九尾针先完者为得巧迟完者谓之输巧各出资以
赠得巧者焉
刺绣亭冬至则候日于此亭边有一线竿竿下为缉
衮堂至日命宫人把刺以验一线之功
九龙墀龙形九曲金髯玉鳞绕罗亭植红梅百株延
香亭春时宫人各折花传杯于此拱璧亭亭六角六
璧旋拱中置夜光珠一颗晦夜灿若白昼光烛数十
步外又名夜光亭探芳径旁为逍遥市集贤堂径除
御道外植垂梅海棠指甲花径中十步起一亭皆松
柏竹树为之苑中每一花开携置亭下以□观玩市
上铺陈九州四方珍异揭锦为招又立庖人烹鲜□
香以供倦游之饮集宝台凡远夷贡献上古所遗器
物一皆贮之又有眺远阁留连馆万年宫并在禁苑
又有龙泉井玛瑙石为井□雨花台石为井湫香檀
为盖离朱锦为索云母石为汲瓶
宫中饮宴不常名色亦异碧桃盛开举杯相赏名曰
爱娇之宴红梅初发携尊对酌名曰浇红之宴海棠
谓之暖妆瑞香谓之拨寒牡丹谓之惜香至于落花
之饮名为恋春催花之设名为夺秀其或绘楼幔阁
清暑回阳佩兰采莲则随其所事而名之也
酒有翠涛饮露囊饮琼华汁玉团春石凉春葡萄春
凤子脑蔷薇露绿膏浆醋有杏花酸脆枣酸润肠酸
苦苏浆盐有水晶盐荟霜盐五色盐酱有蚁子酱鹤
顶酱油有苏合油片脑油腽肭脐油猛火油得水愈
炽
后妃侍从各有定制后二百八十人冠步光泥金帽
衣翻鸿兽刨袍妃二百人冠悬梁七曜巾衣云肩绛
缯袍嫔八十人冠文縠巾衣青丝缕金袍并谓之控
鸾昭仪
宫中制五云车车有五箱以火树为槛式乌棱为轮
辕顶悬明珠左张翠羽盖曳金铃结青锦为重云覆
顶旁建青龙旗列磨锷雕银戟五右张白鸠缉毳盖
曳玉铃结素锦为层云覆顶旁建白虎旗列豹绒连
珠枪五前张红猴毛毡盖曳木铃结赤锦为重云覆
顶前建朱雀旗列线锋火金戈五后张黑兔团毫盖
曳竹铃结墨锦为层云覆顶后建元武旗列画于五
中张雕羽曲柄盖曳石铃结黄锦为层云覆顶建勾
陈旗中箱为帝座外四箱为妃嫔坐每晦夜游幸苑
中御此以行不用灯烛
暖姝由笔宫人多用粪车每月初四十四廿四三日
以空车推入一换从后宰门出是日遂许作市交易
百物铺地外人亦不禁嘉靖二十三年五月廿四六
月初四余尝两次进入收得阳文汉铜印曰高慈印
信
酌中志略每年春夏秋冬四仲月选乳妇生男十口
生女十口月给食料在奶子府居住凡宫中有喜铺
月子房则生男生女各一二口在文华殿外西北临
河之小房住及报生皇子则用生女奶口皇女则用
生男奶口
宫中所用柴炭每月初四十四二十四日开元武门
放夫匠打扫净车及□运堆积粪壤每岁春暖开长
庚门率夫役淘浚宫中沟渠正旦节安彩妆凡遇冬
寒宫中各铜缸木桶该内官监添水奏安铁篘其中
每日添炭勿令火缺以防水冻□天灾候春融则止
凡御前各宫所用炭皆易州一带山中硬木烧成运
至红箩厂按尺寸锯截编小圆荆筐用红土刷筐而
盛之故曰红箩炭也每根长尺许圆可径二三寸不
等气暖而耐久灰白而不爆如曾经伏雨久淋性未
过尽而火气太炽多能损人倏令眩晕昏迷发呕大
人尚可皇子女婴幼何堪又中宫咸木做地平墙壁
多缺土气凡乳母畏寒皇子女或中此毒不觉陷于
不测可不慎哉顺天府岁供糯米一十五石一斗永
平府岁供红枣一万五千五百七十斤于红箩厂交
纳之厂中旧有香匠造香饼兽炭又塑造将军或福
判仙童钟馗各成对高三尺许用金彩妆画如门神
黑面黑手以存炭制名曰彩妆于十二月二十四日
奏安于宫殿各门两傍此亦岁暮植将军炭于门旁
之遗意至次年二月仍□归本厂修补妆新临年节
再安逆贤擅政则各增而大之所费百倍于前傀儡
体做法高八九尺丈余不等穿以真正绫绢纻绸佩
以真正弓矢兵器须眉直竖猛恶如生又恐无知之
人戏弄损坏凡该看近侍必明灯着守虽冰雪寒夜
不敢远离必交接明白人人敢怨而不敢言也
正月初一日正旦节自年前腊月廿四日祭之后
宫眷内臣俱穿葫芦景补子及蟒衣十五日曰上元
亦曰元宵内臣宫眷皆穿灯景补子蟒衣二月初二
日各宫撤出所安彩妆三月初四日宫眷内臣换穿
罗衣清明则秋千节也戴柳枝于发坤宁宫及后各
宫皆安秋千一座凡各宫之沟渠俱于此时疏浚之
竹篾排掤大木桶天沟水管俱于此时油捻之并铜
缸俱刷换以新汲水也凡内宫院宇大者俱制席箔
为凉棚以绳收放取阴也四月初四日宫眷内臣换
穿纱衣五月初一日起至初五日止宫眷内臣穿五
毒艾虎补子蟒衣门两旁安菖蒲艾盆门上悬挂吊
屏上画天师或仙子仙女执剑降五毒故事如年节
之门神焉悬一月方撤也六月初六日皇史宬古今
通集库銮驾库晒晾七月初七日即七夕节宫眷穿
鹊桥补子宫中设乞巧山子八月宫中赏秋海棠玉
簪花十五日供月饼瓜藕候月上焚香即大肆饮啖
多竟夕始散九月初四日宫眷内臣换穿罗衣重阳
景菊花补子蟒衣十月初一日颁历初四宫眷内臣
换穿纻衣十一月冬至节宫眷内臣皆穿阳生补子
蟒衣室中多挂绵羊太子画司礼监刷印九九消寒
诗图每九诗四句自一九初寒纔是冬起至日月星
辰不住忙止皆瞽词俚语之类非词臣应制所作又
非御制不知何缘相传年久遵而不敢改也十二月
初一日钦赏腊八果粥米初八日吃腊八粥先期一
日泡枣汤至初八早加粳米白果核桃仁栗子菱米
煮粥供佛圣前户牖园树井之上各分布之举家
皆吃或亦互相馈送夸精美也岁暮守岁干清宫丹
墀内自二十四日起至次年正月十七日止每日昼
间放炮遇风大暂止一日半日其安放鳌山灯扎烟
火凡遇圣驾升座伺候花炮圣驾回宫亦放大花前
导皆内官监职掌其前导摆对之滚灯则御用监灯
作所备者也
凡宫眷所用饮食皆本人菜户买置雇倩贫□宫人
在内炊爨烹□其手段高者每月工食可须数两而
零星赏赐不与焉凡煮饭之米必拣簸精洁而香油
甜酱豆豉酱油醋一应杂料俱不惜重价从外买入
也总之宫眷内臣所用皆炙□煎煠厚味凡有疾病
服药之际多不忌口宫眷所重者善烹调之内官而
各衙门内臣所最喜者又手段高之厨役也
慈圣皇太后患目疾有医妇刘氏者奉旨进入慈宁
宫奉侍调治久而医妇彭氏者匿孕入宫贪恋节间
赏赐不肯明言临月遂于慈宁宫封夫人彭金花女
处夜产一子先是刘氏见其腹大每劝其出彭氏固
不肯且以语侵之刘氏遂不再言而时刻留心伺之
其夜彭氏诈云泄泻刘氏窃窥之彭氏不得已忽产
儿于便桶中旋即渰死刘氏急视之果男也彭氏尚
欲佯不认刘氏声言其事宫人奏知神庙将欲重处
幸圣母怜其劳发彭氏于礼仪房打三十逐出弃死
儿于北安门外此亦宫中罕事也自此之后凡医妇
收生妇入宫必再三验焉
猫儿房近侍三四人专饲御前有名分之猫凡圣心
所钟爱者亦皆升管事职御牡者曰某小厮骟者曰
某老爹牝者曰某丫头候有名封则曰某管事或直
曰猫管事亦随中宫数内关赏凡皇子女婴孺时多
有被猫叫得惊风薨夭者有谁敢言或只于所居近
处禁止几年可也说者曰祖宗为圣子神孙长育深
宫阿保为侣或不知生育继嗣为重而宠注一人未
能溥鱼贯之泽是以养猫养鸽复以螽斯百子千婴
名其门者无非欲藉此感触生机广宗绪耳其意良
深远哉凡圣驾喜乘之马亦各锡佳名逆贤曾进先
帝之马甚多有曰飞元光等或升马玉带赏马抹布
刀儿如管事之秩然总涉戏弄不可以为训也
宫内教书选二十四衙门多读书善楷法有德行无
势力者任之三四员五六员不拘穿不妨原衙
门原职衔而随御司房或管柜子关赏亦洊升玉带
骑马仍命秉笔一员提督之所教宫女读百家姓千
字文孝经女孝经女诫内则诗大学中庸论语等书
学规最严能通者升女秀才升女史升宫正司六局
掌印凡圣母及后妃礼仪等事则女秀才为引礼赞
礼官也凡宫人有罪者发落责处墩锁提铃等名色
以苦之提铃者每日申时正一刻并天晚宫门下锁
时及每夜起更二更三更四更之交五点则自干清
宫门里提至日精门回至月华门仍还干清宫门里
其声方止提者徐行正步大风大雨不敢避而铃声
若四字一句如曰天下太平天下太平云神庙御居
启祥宫时则自咸和右门提至德嘉右门而仍回原
处止焉凡替宫人造办食物衣服首饰者便有一种
无骨气贪脂粉内官名曰菜户甘心为驱使供给即
有父母兄弟亦不暇顾养而沈迷于酒食财色至死
方已其次雇倩驱使者亦是内官每月三五两工食
不等为之执炊扫除浆洗无不做凡此类之人衣上
有油穿窄油衣背菜筐人贬之曰旋匠言其洗涤盆
抟转精熟可笑可鄙然不过饥寒所迫苟图衣食
而已可谅也

　宫闱总部杂录
申鉴宠妻爱妾幸矣其为灾也深矣灾与幸同乎曰
得则庆否则灾戚氏不幸不人豕赵昭仪不幸不失
命栗姬不幸不废钩弋不幸不忧殇非灾而何若慎
夫人之知班婕妤之贤明德皇后之德卲矣哉
通典注公羊云诸侯娶一国则二国往媵之以侄娣
从公羊说曰天子诸侯娶三国凡九女法地有九州
是以承天之施娶三国者广异类也恐一国有血脉
相似俱无子也侄娣媵者不相妒嫉也年虽幼待年
于公母之国古者女嫁则侄娣从谓之媵
五经要览古者后夫人必有女史彤管之法后妃群
妾以礼御于君所女史书其日月授其环以进退之
生子日娠则以金环退之当御者以银环进之着于
左手既御着于右手左手阳也以当就男故着右手
阴也既御而复故此女史之职也
闻见后录汉高祖方拥戚姬周昌尝燕入奏事是周
昌得见戚姬也又汉高祖欲废太子周昌廷诤吕后
侧耳东厢听见周昌跪谢云云是吕后得见周昌也
又文帝至灞陵使慎夫人鼓瑟上自倚瑟而歌顾谓
群臣皆得见慎夫人又帝幸上林皇后慎夫人从袁
盎引却慎夫人坐慎夫人怒不肯坐上亦怒起盎因
前说云云是袁盎亦得见皇后慎夫人也汉宫禁之
法不严如此
石林燕语汉太皇太后称长信宫皇太后称长乐宫
皇后称长秋宫本朝不为定制皇后定居坤仪殿太
皇太后皇太后遇当推尊则改筑宫易以嘉名始迁
人百官皆上表称贺及贺两宫
经济类编范祖禹论立后曰一曰族姓二曰女德三
曰隆礼四曰博议隆礼者孔子告鲁哀公曰敬之至
矣大婚为大大婚既至冕而亲迎亲之也哀公曰冕
而亲迎不已重乎孔子愀然作色而对曰合二姓之
好以继先圣之后以为天地宗庙社稷之主君何谓
已重乎臣按礼冠惟有士礼无天子诸侯之礼故三
代惟以士礼推而上之为天子诸侯之礼博议者国
有大事大臣不容不预闻也臣恐陛下一日降诏云
立某氏为后则大臣虽有所见亦难乎论议矣今所
选择莫若出其姓氏宣问大臣
清波杂志宰臣吕大防等进曰祖宗家法甚多自三
代以后唯本朝百三十年中外无事盖由祖宗所立
家法最善臣请举其略自古人主事母后朝见有时
如汉武帝五日一朝长乐宫祖宗以来事母后皆朝
夕见此事亲之法也前代大长公主用臣妾之礼本
朝必先致恭仁宗以侄事姑之礼见献穆大长公主
此事长之法也上曰今宫中见行家人礼大防等曰
前代宫闱多不肃宫人或与廷臣相见唐入阁图有
昭容位本朝宫禁严密内外整肃此治内之法也前
代宫室多尚华侈本朝宫殿止用赤白此尚俭之法
也前代人君虽在宫禁出舆入辇祖宗皆步自内庭
出御后殿岂乏人力哉亦欲涉历庙庭稍冒寒暑尔
此勤身之法也前代人主在禁中冠服苟简祖宗以
来燕居必以礼窃闻陛下昨礼毕具礼服谢太皇太
后此尚礼之法也