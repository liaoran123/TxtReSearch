
　赠答部总论
礼记
　　曲礼
太上贵德其次务施报礼尚往来往而不来非礼也
来而不往亦非礼也

注
太上帝皇之世其民施而不维报其次三王之
　世礼始兴焉
集
说
永嘉戴氏曰昔人有厌世多事而
　为之说曰民至老死不相往来嗟夫使民不相往
　来相忘于无事岂不大善而人情决无不相往来
　之理凡人之情近而不相得则凶或害之既悔且
　吝故远近相取而悔吝生情伪相感而利害生圣
　人有忧之以为上古之时其民施而不望报中古
　之时有施斯有报矣施而不报祸之所由起也于
　是制礼以文之使民知有往来柔伏天下好争之
　心于跪拜俯伏辞逊唯诺之间人不知其为功也
　圣人制礼之意固为多事者设也而曰礼所以为
　多事是亦不察于制礼之本矣以此坊民犹有一
　言之不酬一拜之不答而两国为之暴骨者况绝
　灭礼乐置天下于无事乎一日无礼天下之事始
　不胜其繁矣

　赠答部艺文一
　　与友人书　　　　　　　　汉东方朔
不可使尘网名缰拘锁怡然长笑脱去十洲三岛相
期拾瑶草吞日月之光华共轻举耳
　　与韦甫休书　　　　　　　后汉孔融
使君足下怀远垂勋西戎即叙前别意恨甚多不悉
辛从事至承获所讯喜而起居不恙而到也云便结
驷径至旧治西土之人宗服令德解仇崇好以顺风
化万里雍穆如乐之和虽为国家威灵感应亦实士
谷堪事之效也昔伯安由幽都而登上司子琰以豫
州而取宰相近事未远当勉功业以丰此庆耳间僻
疾动不得复与足下岸帻广坐举杯相于以为邑邑
　　又与吴质书　　　　　　　　魏文帝
二月三日丕白岁月易得别来行复四年三年不见
东山犹叹其远况又过之思何可支虽书疏往返未
足解其劳结
　　与吴质书　　　　　　　　　　曹植
植白季重足下前日虽因常调得为密坐虽燕饮弥
日其于别远会稀犹不尽其劳积也若夫觞酌陵波
于前箫笳发音于后足下鹰扬其体凤观虎视谓萧
曹不足俦卫霍不足侔也左顾右盼谓若无人岂非
君子壮志哉过屠门而大嚼虽不得肉贵且快意当
斯之时愿举泰山以为肉倾东海以为酒伐云梦之
竹以为笛斩泗滨之梓以为筝食若填巨壑饮若灌
漏卮其乐固难量岂非大丈夫之乐哉然日不我与
曜灵急节面有逸景之速别有参商之阔思欲抑六
龙之首顿羲和之辔折若木之华闭蒙泛之谷天路
高邈良无由缘怀恋反侧如何如何得所来讯文采
委曲晔若春荣浏若清风申咏反复旷若复面其诸
贤所著文章想还所治复申咏之也可令□事小史
讽而诵之夫文章之难非独今也古之君子犹亦病
诸家有千里骥而不珍焉人怀盈尺和氏而无贵矣
夫君子而不知音乐古之达论谓之通而蔽墨翟不
好伎何为过朝歌而回车乎足下好伎而正值墨氏
回车之县想足下助我张目也又闻足下在彼自有
佳政夫求而不得者日有之矣未有不求而自得者
也且改辙易行非良乐之御易民而治非楚郑之政
愿足下勉之而已矣适对嘉宾口授不悉往来数相
闻曹植白
　　报庞惠恭书　　　　　　　　　应玚
夫萧艾之歌发于信宿子衿之思起于嗣音况实三
载能不有怀虽萱草树背皋苏在侧悒愤不逞秪以
增毒朝隐之官宾不往来乔木之下旷无休息抱劳
而已足下剖符南面振威千里行人子羽朝夕相继
曾不枉咫尺之路问蓬室之旧过意赐书辞不半纸
慰藉轻于缯缟讥望重于丘山是角弓之诗所以为
刺也植鹭羽于宛丘骋骏足于株林发明月之辉光
照佼人之窈窕斯亦所以眩耳目之视听亡声命于
知友者也
　　又与许靖书　　　　　　　　　王朗
过闻受终于文祖之言于尚书又闻历数在躬允执
其中之文于论语岂自意得于老耄之齿正值天命
受于圣主之会亲见三让之弘辞观众瑞之总集睹
升堂穆穆之盛礼瞻燔燎焜曜之青烟于时忽自以
为处唐虞之运际于紫微之天庭也徒慨不得携子
之手共列于世有二子之数以听有唐钦哉之命也
子虽在裔土想亦极目而回望侧耳而遐听延颈而
鹤立也昔汝南陈公初拜不依故常让上卿于李元
礼以此推之吾宜退身以避子位也苟得避子以窃
让名然后绶带委质游谈于平勃之间与子共陈往
时避地之艰辛乐酒酣燕高谈大噱亦足遗忧而忘
老捉笔陈情随以喜笑
　　与陆典书　　　　　　　　　晋陆云
云再拜每维大人挺自然之妙质禀渊姿之弘毅克
壮其烈兼咏之道希文尚武潜居以娱其志静处以
育其神游步八素之林逍遥德化之囿岂如某者牵
曳璅璅世道通明俊乂在官焉使晞世之宝久隐岑
崟之山逸景之迹永絷幽冥之□方将车乘回轮束
帛戋戋排金风于太微跨天路以妙观恢皇纲之大
烈垂荣祚乎祖宗此乃大人之所宜循非允夫之可
企望也无因亲展书以言心心之所积万不叙一云
再拜
　　与戴季甫书　　　　　　　　　前人
云顿首顿首惟夏始暑愿府馆万福疾病处远人信
希少情问阙替申间旷年瞻慕敬想兴言反侧隆敦
比辱慰诲衔抱丰眷以增愚迹不胜勤企谨及君之
书不以备
　　又　　　　　　　　　　　　　前人
陆云顿首顿首旷远以来忽逾年载宗想辉荫引领
惟慕东归之后疾患增瘵且道路悠远不值信便久
念自修而经年不果虽在伏枕至于结心注望实系
光尘累蒙诲命旧眷维新执对之日如或面展长涂
自替听诲末由瞻企勤恋守以委重表不具今更继
情
　　答卢谌书　　　　　　　　　　刘琨
琨顿首捐书及诗备辛酸之苦言畅经通之远旨执
玩反复不能释手慨然以悲欢然以喜昔在少壮未
尝检括远慕老庄之齐物近嘉阮生之放旷怪厚薄
何从而生哀乐何繇而至自顷辀张困于逆乱国破
家亡亲友雕残块然独立则哀愤两集负杖行吟则
百忧俱至时复相与举觞对膝破涕为笑排终身之
积惨求数刻之暂欢譬由疾疢弥年而欲一丸销之
其可得乎夫才生于世世实须才和氏之璧焉得独
曜于郢握夜光之珠何得专玩于随掌天下之宝固
当与天下共之但分拆之日不能不怅恨耳然后知
周之为虚诞嗣宗之为妄作也昔騄骥倚辀于吴
阪鸣于良乐知与不知也百里奚愚于虞而智于秦
遇与不遇也今君遇之已勖之而已不复属意于文
二十余年矣久废则无次想必欲其一反故称指送
　篇适足以彰来诗之益美耳琨顿首顿首
　　答范光禄书　　　　　　　宋谢灵运
辱告慰企晚寒体中胜常灵运脚诸疾比春更甚忧
虑故人有情信如来告企咏之结实成饥渴山涧幽
阻音尘阔绝忽见诸赞叹慰良多可谓俗外之咏寻
览三复味玩增怀辄奉和如别虽辞不足观然意寄
尽此从弟惠连后进文悟衰宗之美亦有一首并以
远呈
　　又　　　　　　　　　　　　　前人
承祗洹法业日茂随喜何极六梁徽缘窃望不绝即
时经始招提在所住山南南檐临涧北户背岩以此
息心当无所忝邪平生缅然临纸累叹敬惜为先继
以音告倘值行李辄复承问
　　酬德赋
有
序
　　　　　　齐谢脁
　右卫沈侯以冠世伟才眷予以国士以建武二年
　予将南牧见赠五言予时病既以不堪□职又不
　获复诗四年予忝役朱方又致一首迫东偏寇乱
　良无暇日其夏还京师且事燕言未遑篇章之思
　沈侯之丽藻天逸固难以报章且欲申之赋颂得
　尽其体物之旨诗不云乎无言不酬无德不报言
　既未敢为酬然所报者寡于德耳故称之酬德赋
　其辞曰
嗟夫四时游之代序六龙骛而不息轻盖靡于骏奔
玉衡劳于拊翼嗟岁晏之□欢曾阴默以凄恻元武
伏于重介宛虹潜以自匿览斯物之用舍相群芳之
动植吊悴躯于华省理衣簪而自敕思披文而信道
散忿懑于胸臆嗟民生之知用知莫深于知己彼知
己之为深信怀之其何已牵弱葛之蔓延寄陵风于
松杞指曲蓬之直达固有凭于原枲彼排虚与跖实
又相鸣于林沚兴伐木于友生咏承筐于君子矧景
行之在斯方寄言于同耻求相仁于积习寓神心于
名理惟敦之旅岁实兴齐之二六奉武运之方昌
睹休风之未淑龙楼俨而洞开梁邸焕其重复君奉
笔于帝储我曳裾于皇穆藉风云之化景申游好于
兰菊结德言而为佩带芳猷而为服援雅范以自绥
懿前修之所勖昔仲宣之发□寔中郎之倒屣及士
衡之藉甚托壮武之高义有杞梓之贞心协丹采之
辉被伊吾人之陋薄虽黼藻之何置惟风雅之未变
知云纲之不廓譬层栋之将倾必华榱之先落翳明
离以上宾属传体于纤周二辉而分崩挤九鼎于
重壑虽鱼鸟之欲安骇风川而回薄微天道之布新
嗟员首其焉托予窘迹以多愧块离尤而独处君纡
组于名邦贻话言于川渚怅分手于东津望徂舟而
延伫虑古今之为隔岂山川之云阻赖先德之龙兴
奉英灵之电举事紫泥之密勿腰青緺而容与沾后
惠以朅来竟卒获其笑语我舣舟以命徒将洎徂于
南夏既勖予以□戒又引之以风雅若笙簧之在听
惟舒忧而可假昔痁病于漳滨思继歌而莫写恐灵
降之未已奉京枌而作傅临邦途之永陌怀予马于
骐馵望平津而出宿登崇冈而兴赋顾归幰之南回
引行镳而东驱何瑰才之博侈申赠辞于萱树指代
匠而切偲比治素而引喻方含毫而报章迫纷埃之
东骛释末位以言归忽乘驿以南赴连篇章之莫训
欲寄言于往句类铩翮之难矫似洞源之不注意搔
搔以杼轴魂营营而驰骛尔腰戟于戎禁我拂剑于
郎闱愿同车以日夜城望昏而掩扉时游盘以未极
眷落景之徂辉苦清颜之倏忽□欢赏之多违排重
关而休告知南馆之有依骖职门以右转仆望路其
如归忘清漏之不缓惜晓露之方晞闻夫君之东守
地隐蓄而怀仙登金华以问道得石室之名篇悟寰
中之迫胁欲轻举而舍旃离宠辱于毁誉去夭伐于
腥膻忽携手以上征跻中皇之修迥巾帝车之广轼
棹河舟之轻艇历星术之熠耀浮天潢之瀴溟机九
转于玉浆练七明于神鼎吹万化而不喧度千春之
可并齐天地于倏忽安事人间之纡婞哉
　　与萧临川书　　　　　　　梁简文帝
零雨送秋轻寒迎节江枫晓落林叶初黄登舟已积
殊足劳止解维金阙定在何日八区内侍厌直御史
之庐九棘外府且息官曹之务应分竹南川剖符千
里但黑水初旋未申十千之饮桂宫既启复乖双阙
之宴文雅纵横即事分阻清夜西园眇然未□想征
舻而结叹望桂席而沾衿若使弘农书疏脱还邺下
河南口占傥归乡里必迟青泥之封且觏朱明之诗
白云在天苍波无极瞻之岐路眷慨良深爱护波潮
敬勖光彩
　　与刘孝绰书　　　　　　　　　同前
执别灞浐嗣音阻阔合璧不停旋灰屡徙玉霜夜下
旅雁晨飞想凉燠得宜时候无爽既官寺务烦簿领
殷凑等张释之条理同于公之明察雕龙之才本传
灵□之誉自高颇得暇逸于篇章从容于文讽顷拥
旄西迈载离寒暑晓河未落拂桂棹而先征夕鸟归
林悬孤帆而未息足使边心愤薄乡思邅回但离阔
已久载劳寤寐行闻还驿以慰相思
　　赠言赋
有
序
　　　　　　　萧纶
　张云麾闻望之美作牧南蕃维舟江汉留连饮饯
　发迈有期会面无日依依别袂恨恨江干古人赠
　别以言聊为赠言赋曰
昔人有感于知己深情投分如斯巳矣相知势利之
间实君子之所鄙静言神交之际亦难得而具美岂
直鲜其令终曾自闻其善始日逾久而益敬盖惟一
人者尔语同志而好合谅今古之皆然荀托御而自
说徐因刍而请前况英声与茂实乃绝后而光先似
临潭而对镜若披雾而睹天钦爱顾之罔已良佩服
之在旃资淑美之上才超群雄而独峻德既深于万
顷墙有高乎数仞思若神而泉涌文如华而玉振伊
薄躯之固陋谬摄官于夏汭知美锦之难裁处棼丝
而易结幸中途而遘止仰旌□之踟蹰似德星之东
迈类祥云之西徂亟留连于河渚或终宴于城隅赏
既延于宾友欢亦洽于仆夫嗟灰管之易逝慨离袂
之云促惜日车之不驻恨流影之难续观善诱而不
倦餐好音而未足伫浮云之可寄愿无比乎金玉
　　答郭峙书　　　　　　　　　　刘峻
闻君子旧矣但人非豕鹿转加迟滞波驳雨滞动间
山川故无由交羽觞荐杂佩睨浮云以搔首临清风
而浩歌变燧回星亦云劳止
　　与何□书　　　　　　　　　王僧孺
近别之后将隔暄寒思子为劳未能忘弭昔季叟入
秦梁生适越犹怀怅恨且或吟谣况岐路之日将离
严网辞无可怜罪有不测盖画地刻木昔人所恶丛
棘既累于何可闻所以握手恋恋离别珍重弟爱同
邹季淫淫承睫吾犹复抗手分背羞学妇人素锺肇
节金□戒序起居无恙动静履宜子云笔札元瑜书
记信用既然可乐为甚且使目明能祛首疾甚善甚
善吾无昔人之才而有其病癫眩屡动消渴频增委
化任期故不复呼医饮药但恨一旦离大辱蹈明科
去皎皎而非自污抱郁结而无谁告丁年蓄积与此
销亡徒窃高价厚名横叨公器人爵智能无所报筋
力未之酬所以悲至抚膺泣尽而继之以血顾维不
肖文质无所底盖困于衣食迫于饥寒依隐易农所
志不过锺庾久为尺板斗食之吏以从皂衣黑绶之
役非有奇才绝学雄略高谟吐一言可以匡俗振民
动一议可以固邦兴国全璧归赵飞矢救燕偃息藩
魏甘卧安郢脑日逐髓月支拥十万而横行提五千
而深入将使执圭裂壤功勒景钟锦绣为衣朱丹被
毂斯大丈夫之志非吾曹之所能及已直以章句少
才虫篆末艺含吐缥缃之上翩□□俎之侧委曲同
之针缕繁碎譬之米盐孰致显荣何能至到加性□
涩拙于进取未尝去来许史遨游梁窦俯首胁肩先
意承旨是以三叶靡遘不与运并十年未徙孰非能
薄及除旧布新清晷方旦抱乐衔图讼讴有主而犹
限一吏于岑石隔千里于泉亭不得奉板中涓预衣
裳之会提戈后劲厕龙豹之谋及其投劾归来恩均
旧隶升文石登玉陛一见而降颜色再睹而接话言
非藉左右之容无劳群公之助又非同席共研之夙
逢笥饵卮酒之早识一旦陪武帐仰文陛备佚之
柱下充严朱之席上入班九棘出专千里据操撮之
雄官参人伦之显职虽古之爵人不次取士无名未
有蹑景追风奔骤之若此者也盖基薄墙高涂遥力
踬倾蹶必然颠匐可俟竟以福过灾生人指鬼瞰将
均宥器有验倾卮是以不能早从曲影遂乃取疑邪
径故司隶懔懔思得应弦譬县厨之兽如离缴之鸟
将充庖鼎以饵鹰鹯虽事异钻皮文非刺骨犹复因
兹舌秒成此笔端上可以投北方次可以论输左
校变为丹赭充彼舂薪幸圣主留善贷之德纡好生
之施解网祝禽下车泣罪愍兹恚诟怜其觳觫加肉
朽胔布叶枯株辍薪止火得不销烂所谓还魂斗极
追气泰山止复除名为民幅巾家巷此五十年之后
人君之赐焉木石感阴阳犬马识厚薄圆首方足孰
不戴天而窃自有悲者盖士无贤不肖在朝见嫉女
无美恶入宫见□家贫无苞苴可以事朋类恶其乡
原耻彼戚施何以从人何以徇物外无奔走之友内
乏强近之亲是以构市之徒随相媒□及一朝捐弃
以快怨者之心吁可悲矣盖先贵后贱古富今贫季
伦所以发此哀音雍门所以和其悲曲又迫以严秋
杀气具物多悲长夜展转百忧俱至况复霜销草色
风摇树影寒虫夕叫合轻重而同悲秋叶晚伤杂黄
紫而俱坠蜘蛛络幕熠耀争飞故无车辙马声何闻
鸣鸡吠犬俯眉事妻子举手谢宾游方与飞走为邻
永用蓬蒿自没忾其长息忽不觉生之为重素无一
廛之田而有数口之累岂曰匏而不食方当长为佣
保糊口寄身溘死沟渠以实蝼蚁悲夫岂复得与二
三士友抱接膝之欢履足差肩摛绮縠之清文谈希
微之道德唯吴冯之遇夏馥范式之值孔嵩愍其留
赁怜此行乞耳倘不以垢累时存寸札则虽先犬马
犹松乔焉去矣何生高树芳烈裁书代面笔泪俱下
　　答江琰书　　　　　　　　　　前人
猥惠嘉音用蠲疾首发函伸纸朗若披云等嶰谷之
清音比洞庭之高曲辞则美矣而拟其非伦譬享海
鸟以醇醪嘉膳栖林狖以崇楹曾栱苟非其实立有
惊怖况复以一离诉弃宾实漼然岂复能使一笥可
轻八厨斯引且登清汉乍弃黄污望影析支争涂再
楫其或蹲林卧石籍卉班荆不过田畯野老渔父樵
客酌醴焚枯呜呜相劳羹藜含糗果然满腹宁有幡
旗贵客车马大宾献书尽先贤之德作颂罄前皇之
美岂不俯拾青紫坐享大夫况复咏高梧而赋修竹
背青淮而游长苑留东阁以从容登石室而高视岂
与夫身没名陨同年而共毁誉哉
　　与陈居士书　　　　　　　　　前人
云波遥燕越数千行云郁术征禽难使用隔巾车
未能搦札引领南望怅矣心飞幸因劣薄怀章贵壤
依然谷口觉子真之咫尺静睇严滩信子陵之非远
已入虚白之室用披蓬蒿之径禀纷纶之高论承希
微之妙音虚往实归用袪尘惑
　　怀音赋　　　　　　　　　　　张缵
　西平邵陵王以亲贤近能作蕃夏首下走叨窃时
　命驱传湘罗久托下风素蒙淑顾及涂经鄢郢淹
　泊累旬君王弹随珠于千仞乃贻之以丽则诗曰
　怀我好音敢为怀音赋云尔
伊宗周之令望巡召南而述职襟带郧夏之乡宣条
江汉之域服诗书于怀袖抱仁义于胸臆总九德以
栖身横四溟而抚翼循微躬之末迹谬驰传于衡嶷
由洞庭而左转指酃醴而为期仰芳尘于夏汭路将
近而弥滋棹陵波以遄鹜舟望浦而倦迟自清光之
未遘逾一纪以历兹敢凭情于往昔逢君恩之未遗
陪桂苑之良游接兰台之高会既醉酒以饱德亦倾
羞而缓带感平原之爱客伤岐路之难留恋西园之
余赏泣南浦之徂舟结烦言于将赠情有重乎琳球
顾龙门其不见过夏首而西浮申服义之未沫长寄
言于还邮
　　报尹义尚书　　　　　　　　陈徐陵
别离二国云雨十年心想河阳言铜爵而无远神游
漳水与金凤而俱蜚北使还辱去冬十月十一日告
忽同言叙循环巧制欣慰良深河朔年芳虽当淹晚
白沟浼浼春流已清紫陌依依长杨稍合体中何如
岂无乡思弟三秦世胄六辅良家文武兼能志怀开
远谷永之笔无惭古人盖延之功高视前彦而淹留
赵魏亟历寒暄企望乡关理多悲切圣朝钦明纂历
大拯生民戮巨海之奔鲸歼中原之封豕晋君之说
长安远于日边扬雄有言交州在于天际则输琛王
府屈膝阊门川洞酋豪强梁溟海神兵一指率土咸
康方当偃伯于灵台韬戈于武库变大风于五礼驱
蒸民于昌辰物色英声搜扬俊杰投竿负鼎驰步苍
龙岩穴丘园争趋金马而弟留河北义等周邵怀此
殊才实可伤嗟吾崦嵫既暮容鬓皤然风气弥留砭
药无补追惟畴昔共备行人室家安危宾礼升降悬
壶代哭俱历春冬移馆于箕同兹辛苦鸣蜩抱树亟
见藏冰归雁衔芦多经寒食靖言念此如何可忘握
玩来书弥其承眷夫以拥肿之木得免因于不才觳
觫之牛自保由其无用以余鄙陋未友龚生惟叹吾
贤不同蘧瑗耳若推沟拯溺每切皇衷逸翮飘鳞见
优机槛所以降尺一之书驰輶轩之使心期与国必
遂还途宁谓亲邻更成难请言寻雅告所及缧囚便
访鸿胪幸无淹使闻诸司寇或有边俘前岁中流是
维同恶燕禽望阙冀马临江裁顿云罗自投天网京
观之冢宜彰武功周丑之门方申明罚而圣朝好生
恶杀收雷寝电兵车所获虽同长万之来恩泽从容
无异荀罃之礼方之于弟况拟非伦伊昔梁朝共奉
嘉聘张兹大帛处彼高闳庭奏歌钟座延侨肸宾客
之叙方于阼阶田猎之禽同于君膳正以乡关阻乱
致尔拘留家国隆平义应旋反况复韩宣屡至宰孔
频还翻尔迟回岂云邻睦弟遂锺仪之操对此皇华
高厚之诗一何非类关徐廉乐之况三战七擒之言
此日借子之矛攻子之室彼之使客犹尚不还此于
齐都豪门贵戚周行匪例事义相悬岂与大弟同年
而语吾本自凡流以复衰老稍近东岱不奢击壤之
年惟欣尧俗若耶之复长保安卧时思之
若耶至
此阙误
不
弃忝亚宗卿非得侵官天扆但当今芃芃在咏济济
盈朝才冠卿云智同荀郭文辞富于江海高论泊于
云霄趋走丹墀之门侍奉清规之内弟来款言至欲
附所闻联类非宜更其多惑若使良有
阙
二字
犹希赠
鲤之书邮驿方通复行蜚鸧之信执笔潸然不知何
向
　　在北齐与宗室书　　　　　　　前人
陵白临淮负海是谓徐州颛顼高阳世有明德自兴
王启霸无劳委剑之锋开国承家实飨彤弓之赐其
后金柯玉叶霞振云从耆旧通人茂才多士或以天
下之贵负石自沈王命之尊拂衣高蹈或熊衣雉制
青组朱旗儒盛江东文高河北或复分齐处鲁移魏
居燕瓜瓞虽遥芳枝无远昔有王如王莽无关控鹄
之宗刘曜刘渊弥非偃龙之又有朱家别录邾子
之苗何氏殊源韩侯之嗣三乌五鹿时事无恒东郭
西门迁讹非一吾宗虽广未有骈枝咸自驹王同分
才子正以金衡委御玉斗宵亡贼势凭陵中原倾覆
我则供牺牷于东国载主祏于南都二百余年家于
扬越此则卢谌不去裴宁仍留高宦燕秦迟回乡壤
山河有隔叙觏无缘望冀马而增劳瞻宾鸿而永叹
昔窦公累世光武称其外家许都遥远灵王思其旧
宅其言虽大可以喻小况在宗亲宁无停眷比月应
雩龙星移殷鸟天明和煦体中何如愿百年之老兴
居多福万石之君寒暑清豫其外忠孝比屋连甍
信义勇于干戈诗书甘于酒醴或有渔猎三史纷纶
五经都讲开黉诗生负帙邦君伫德宁无挂榻之思
州将钦风应有题车之命南阳坐啸寄以共治东海
行歌资其主弼梁竦不好徒为大言邓禹平生唯望
如此若栖迟偃仰因事丘中桃果三名粟园千树持
竿而钓征聘不来负耒而耕公侯靡屈何其高也盖
复休哉如脱推延或迟并问吾阶缘人乏叨簉皇华
王事无淹公礼将毕既而扬都荡覆方离猃狁之灾
越界风尘复蹈輶轩之礼屏居空馆多历岁时亹犯
灵祗招延祸罚号慕无穷肝胆屠殒烦冤胸臆不自
堪居无心奈何无状奈何自徘徊河朔亟积寒暄风
患弥留半体枯废折臂为公虽非羊祜跛足而使无
惭郄克固以形如槁木心若死灰匍匐苫庐纔有魂
气夫迷山之客迟遥响于岩崖穷海之宾望孤烟于
洲屿况乃宗均鲁卫地匪燕吴车骑相望舟舻朝夕
三条不远五达非难信乃阔然遂不蒙问昔桃花之
峡长避秦嬴芝草之山遥然沧海犹复渔船可入何
况平途不兼旬月劳怀既积辄命行人弦望之间迟
枉归翰傥二三兄弟能敦昭穆之诗求我漳滨幸开
刘桢之疾阳春改节并念将宜扶力为书多不诠次
陵白
　　与吴郡王僧智书　　　　　　　前人
孤子徐陵顿首昔林宗道主时人多慕德之宾无忌
雄豪天下尽希风之客况复王家沈默谢氏混元名
贵公门誉华卿子而秦峰阻敻浙水悠长谘诉无因
但用穷结比青葽已戒白露方漙体中何如愿闻康
胜邓仲华服衮之年荀令则拥旄之日徒云早达未
可同功今日相方岂不高视窃承富春顷岁多难荐
臻邑闬皆空黔黎将尽御史旧榻零落不存太傅齐
室荒茫无处自神麾所届襁负斯归新屋方华故田
斯垦府吏闲坐长史诵经督邮无事惟虑吹笛东苞
海水俱承幕府之威西洎江沱同仰惟良之化政差
边张何其神也孤子无心腼冒苟□光阴风疾弥留
示有余息恩将公聘穷摈虏庭博望侯极迹于黄河
栘中监流滞于沧海自斯以后惟有庸贱本应埋魂
赵魏析骨幽并岂意余年复反乡国仰属伊公在亳
渭老师周旌贲丘园采拾衡巷遂以哀骀不弃瓮盎
无遗还顾庸虚未应偕此窃承君侯过被以光辉屡
有吹嘘之言频蒙荐延之泽故得周行紫阁升降丹
墀点污清朝岂不荒愧虽复华阴砥柱带地穷深嵩
高维岳极天为重未可以方斯盛典譬此洪恩年迫
桑榆岂期酬报政以川波非远对奉无因夜梦子长
之游朝览希道之疏浮云西北徒怀魏帝之文行雨
东南思假飞山之便穷诚已结荒系逾深方事祁寒
愿加珍纳谨扶力白书迷乏不次孤子徐陵顿首
　　答李颙之书　　　　　　　　　前人
近谬枉清音无申穷眷忽辱来告文制兼美君山西
盛族素挺风流河北辞林本所嗟赏子桓虚座宁不
敬期伯喈倒屣固以相属一日复其草土思襒衣裾
披素清颜但觉形秽公辅之量不负高名王佐之才
信表天骨孺子之榻虽其可悬仲康之车弥轸恒眷
孤子昔缘素乏叨簉皇华今日形容无关天壤残光
炯炯虑在昏明余息绵绵待尽钟漏安可以树扬名
士游处盛宾来喻泰高如为善谑文艳质寡何似上
林华而不实将同桂树但忘年之款昔有张裴邻国
之交非无婴札傥哀骀可悦瓮盎非疑方愿投衿庶
比倾盖顷陈汤之疾岁月增深羊祜之□秋冬弥剧
且年光遒尽触目崩心扶力含毫诸不申具孤子徐
陵顿首
　　答族人梁东海太守长孺书　　　前人
恩报近岁奉使来归辱彼河清年终告行并惠以明
镜亟离寒暑虽复时陈梁鹤日照孙鸾言慰相思反
增离眷刘傅二常侍还又承书札银钩甚丽玉疏依
然开封伸纸破愁为笑素秋方届溽暑稍阑体中何
如善保元吉丛台之璧少海之珠何必乡里所在为
贵卿托身大国既已积年彼朝英彦理相钦挹方当
交辟三命清宦两宫何乃阔然迟有问也吾七十之
岁崦嵫已迫朽老之疾随年而甚徒怀北邙之切未
遂东都之期牵役承间但有衰顿贤从君政佐佑兴
基中舍谌殿中并休宜自别有书问来告访吾文章
吾自归来乡国亟徙炎凉牵课疲朽不无辞制而应
物随时未曾编录既承今告辄复搜检行人相继别
简知音但既乏新声全同古乐正恐多惭于协律致
睡于文侯耳燕南赵北地角天涯言接末由但以潜
欷善敬德中郎并比境之良选皇华之上求若可輶
轩别当委白君问
　　答徐陵书　　　　　　　　　　李那
繁霜应管能响丰山之钟元云触石又动流泉之奏
矧伊物候具或冥符况乃襟期相忘道术楚齐风马
吴会浮云行李无因音尘不嗣殷御正□命来归嘉
言累札江南橘茂蓟北桑枯阴惨阳舒行止多福足
下泰山竹箭浙水明珠海内风流江南独步扶风计
吏议折祥禽平陵李廉办酬文约况复丽藻星铺雕
文锦缛风云景物义尽缘情经纶宪章辞殚表奏久
以京师纸贵天下家藏调移齐右之音韵改河西之
俗岂直扬云藻翰独留千金嗣宗文雅唯传好事仆
世传经术才谢刘歆家有赐书学匪班嗣弱年有意
频爱雕虫岁月三余无忘肄业户牖之间时安笔砚
嚬眉难巧学步非工恒经牧孺之讥屡被陈思之诮
羞逢仲子类居山之鼓琴屡见子将同本初之车服
不谓殷侯虚谈成价遂同布鼓轻响雷门燕石空雕
终惭比德楚军虽拂实愧栖桐岂若邯郸举袖唯闻
变曲协律飞尘必应不顾是以日南宝贝遥望归秦
合浦文犀更希还汉芳春行献□其鸣矣悬豫章之
□置长安之驿厚筑墙垣思逢郑侨之聘工歌周颂
伫奏延陵之乐书缯有复道意无伸李那顿首
　　答宗钦书　　　　　　　　北魏高允
顷因行李承足下高问延伫之劳为日久矣王途一
启得叙其怀欣于相遇情无有已足下兼爱为心每
能存顾养之以风味惠之以德音执玩反复铭于心
抱吾少乏寻常之操长无老成之致凭赖贤圣以自
充勉而来喻褒饰有过其分既承雅赠即应有答但
唱高则难和理深则难酬所以留连日月以至于今
今往诗一篇诚不足标明来旨且表以心幸恕其鄙
滞领其至意
　　答员半千书　　　　　　　唐骆宾王
张评事至止辱所惠诗及书把玩无厌暂如有叙上
言离恨下勖交情笃以猛风干苏之谈弘以骤雨湿
薪之喻虽闻义则死道存于起予而拟人则失事均
乎玩物借如诚说盖足下之不知言倘或剧谈岂吾
人之仰望矣夫鲲之为鱼也潜碧海泳沧流沉鳃于
渤澥之中掉尾乎风涛之下而濠鱼井鲋自以为可
得而齐焉鹏之为鸟也刷毛羽恣饮啄戢翼于天地
之间宛颈乎江海之畔而双凫只雁自以为可得而
焉及其化羽垂天抟风九万振鬣横海击水三千
宁假力于枪榆在藻资汀泞涓流之水俟窟堁扬尘
之风哉故张子房之达人也击水抟风之适焉朱买
臣之屈己也戢翼沉鳃之致焉足下雅得古人之致
不乏先贤之适自守庄筌无婴魏网亦宁不知在藻
枪榆之力非击水抟风之助哉而词旨勤勤深所未
谕盍言尔志岂若是乎夫人生百年物理千变名利
宠辱之情立矣爱憎毁誉之迹生焉其道在则尊德
成而上幽贞为虚白之室静默为太元之门知轩冕
是傥来之物悟荣贵非作力所致苟斯道不坠亦何
患无成而图侥幸于权重之交养声利于众多之口
斯所以杨朱徘徊于岐路阮籍怵惕于穷途嗟乎露
往霜来岁华不待山高河广离意无时桂树寒花公
子去而忘返松岩春草王孙游以不归去矣员生远
离隔矣音尘不嗣情甚劳矣畏容藏谷静深殊矣惠
而好我无密尔音
　　与嵇茂齐书　　　　　　　　　赵至
至白昔李叟入秦及关而叹梁生适越登岳长谣夫
以嘉遁之举犹怀恋恨况乎不得已者哉惟别之后
离群独逝背荣宴辞伦好经迥路涉沙漠鸡鸣戒旦
则飘尔晨征日薄西山则马首靡托寻历曲阻则沉
思纡结乘高远眺则山川悠隔或乃回飙狂厉白日
寝光崎岖交错陵隰相望徘徊九皋之内慷慨重阜
之巅进无所依退无所据涉泽求蹊披榛觅路啸咏
沟渠良不可度斯亦行路之艰难非吾心之所惧也
至若兰□倾顿桂林移植根萌未树牙浅弦急常恐
风波潜骇危机密发斯所以怵愓于长衢按辔而叹
息者也又北土之性难以托根投人夜光鲜不按剑
今将植橘柚于元朔带华藕于修陵表龙章于裸壤
奏韶武于聋俗固难以取贵矣夫物不我贵则莫之
与莫之与则伤之者至矣飘飖远游之士托身无人
之乡总辔遐路则有前言之艰悬鞍陋宇则有后虑
之戒朝霞启晖则身疲于遄征太阳戢曜则情劬于
夕惕肆目平隰则辽廓而无睹极听修原则淹寂而
无闻吁其悲矣心伤悴矣然后乃知步骤之士不足
为贵也若乃顾影中原愤气云踊哀物悼世激情风
烈龙睇大野虎啸六合猛气纷纭雄心四据思蹑云
梯横飞八极披艰扫秽荡海夷岳蹴昆仑使西倒蹋
泰山令东覆平涤九区恢廓宇宙斯亦吾之鄙愿也
时不我与垂翼远逝锋巨靡加翅翮摧屈自非知命
谁能不愤悒者哉吾子植根芳苑擢秀清流布叶华
崖飞藻云肆俯据潜龙之渊仰荫栖凤之林荣耀炫
于前艳色饵其后良俦交其左声名驰其右翱翔伦
党之间弄姿帷房之里从容顾眄绰有余裕俯仰吟
啸自以为得志矣岂能与吾同大丈夫之忧乐者哉
去矣嵇生永离隔矣茕茕飘寄临沙漠矣悠悠三千
路难涉矣携手之期邈无日矣思心弥结谁云释矣
无金玉尔音而有遐心身虽胡越意在断金各敬尔
仪敦履璞沈繁华流荡君子弗钦临书恨然知复何
云
　　答萧十书　　　　　　　　　　韦述
述白忽枉书问词高理博寻玩反复罔知厌倦述闻
登太山者睹丛薄而迷其方面涉瀛洲者挹波涛而
懵其浅深盖广大则昧然难为究足下贯穿群言靡
不该览闻一以知十切问而近思词人之渊薮仆诚
不敏何以当斯乎足下无弃刍荛轻投琼玖讲学先
训足以起予所发微言孰不贾勇谨当扫陋巷之庭
宇望君子之轩车博约之道以俟会面
　　答泽潞王尚书书　　　　　　　符载
某有旧故为南康郡太守今年夏五月往游其门至
冬十月归山下遂于江州卢使君处伏奉书问并睹
押衙卢从史所留示委曲重词异礼一何特达捧读
惭恐若无凭依伏惟尚书忠厚淳粹发于大造灵姿
杰立长材卓然以社稷为生死以勋庸为倚任义感
生于慷慨闻望归于德礼属思宏迈远踪前人由是
天子以山东之利兵广土授之使长于诸侯盖有以
也夫翊王公之美者莫如贤赞策画之利者莫如才
延纳优劣不啻什百如某者一蓬荜士也痴缓朴讷
无可采择性嗜闲退不求声利顷在山林中饮泉斸
药保养性命时运不适即览阅六籍或持竿钓鱼以
此竟岁人世机事视之懵然不悟高明横加鄙夫手
疏襟素不饰文字是所谓尝苏草而掇兰蕙簸砾石
而拣瑰璧欲自隗始为天下士君子之先伏知异日
截犬戎壹宇宙拯民戴主在此志也念兹菲薄无用
裨补况且多病形惫气衰不任策使实贻败累未获
趋拜谢恩铃阁又南归日晚酬答稽□瞻望旌麾惶
灼无次古人有感一言重一顾期于陨越请报国士
即小子平生之旨岂无是耶伏惟开怀察纳不记疵
□幸甚幸甚不宣
　　寄赠于尚书书　　　　　　　　前人
朱挍书至猥辱书问并示孟处士碑篆端由捧读弥
日忭跃无次夫旌善人采遗美盖有位君子之所行
岂伊薄劣敢拟发挥言轻赐重益用惶骇又于朱挍
书处恭睹制作约数十篇高格侔山岳迅势拟波涛
迈气薄云霄远思蹑鹓鸿当世翰墨都无此手脏腑
恍恍至今悸动斯可谓焕乎文章也一昨奉辞伐罪
统貔虎之师沈谋伟略洞入神鬼以镇则有制以战
则有威巍巍赫赫声振寰海斯可谓盛乎武事也文
武吉甫佐天子赞襄使奸臣贼子无萌芽于祸乱者
我尚书之谓矣小人君子咸知幸甚某一凡夫也栖
遁匡庐垂二十年读书不及于竖儒把笔纔过于常
谈泯泯人世邻乎强仕斯亦不足畏也然徒有愚妄
之意爱大名慕大节悬芳竹帛为千古荣勤勤恳恳
正为此耳小子听阁下之事业英姿豪韵迥如古人
私心欢喜动作颠沛况前旨稠迭猥赐诱喻令一至
岘首追赏风景小生何人当此珍重诚宜奔走拜伏
旌麾间识征南之仪观揖当阳之谈话凝襟滞想从
兹泄露属人夏多病气力衰羸火云始生道路且远
瞻仰尊重魂爽飘然若望溟海未知济涉如此诚激
何缘上达维有简牍可寄肺肠今故特差祇舍人吕
及自浔阳专往奉状尘献铃阁伏惟鉴察愚朴不责
狂瞽幸甚幸甚候起居之礼谨俟异日此无多谈
　　答窦秀才书　　　　　　　　　韩愈
愈少驽怯于他艺能自度无可努力又不通时事而
与世多龃龉念终无以树立遂发愤笃专于文学学
不得其术凡所辛苦而仅有之者皆符于空言而不
适于实用又重以自废是故学成而道益穷年老而
智愈困今又以罪黜于朝廷远宰蛮县愁忧无聊瘴
疠侵加喘喘焉无以冀朝夕足下年少才俊辞雅而
气锐当朝廷求贤如不及之时当道者又皆良有司
操数寸之管书盈尺之高可以钓爵位循次而进
亦不失万一于甲科今乃乘不测之舟入无人之地
以相从向文章为事身勤而事左辞重而请约非计
之得也虽使古之君子积道藏德遁其光而不曜胶
其口而不传者遇足下之情恳恳犹将倒廪倾囷罗
列而进也若愈之愚不肖又安敢有爱于左右哉顾
足下之能足以自奋愈之所有如前所陈是以临事
愧耻而不敢答也钱财不足以贿左右之匮急文章
不足以发足下之事业□载而往垂橐而归足下亮
之而已
　　答李秀才书　　　　　　　　　前人
愈白故友李观元宾十年之前示愈别吴中故人诗
六章其首章则吾子也盛有所称引元宾行峻洁清
其中狭隘不能包容于寻常人不肯苟有论说因究
其所以于是知吾子非庸众人时吾子在吴中其后
愈出在外无因缘相见元宾既没其文益可贵重思
元宾而不见见元宾之所与者则如元宾焉今者辱
惠书及文章观其姓名元宾之声容恍若相接读其
文辞见元宾之知人交道之不污甚矣子之心有似
于吾元宾也子之言以愈所为不违孔子不以琢雕
为工将相从于此愈敢自爱其道而以辞让为事乎
然愈之所志于古者不惟其辞之好好其道焉尔读
吾子之辞而得其所用心将复有深于是者与吾子
乐之况其外之文乎愈顿首
　　与卫中行书　　　　　　　　　前人
大受足下辱书为赐甚大然所称道过盛岂所谓诱
之而欲其至于是欤不敢当不敢当其中择其一二
近似者而窃取之则于交友忠而不反于背面者少
似近焉亦其心之所好耳行之不倦则未敢自谓能
尔也不敢当不敢当至于汲汲于富贵以救世为事
者皆圣贤之事业知其智能谋力能任者也如愈者
又焉能之始相识时方甚贫衣食于人其后相见于
汴徐二州仆皆为之从事日月有所入比之前时丰
约百倍足下视吾饮食衣服亦有异乎然则仆之心
或不为此汲汲也其所不忘于仕进者亦将小行乎
其志耳此未易遽言也凡祸福吉凶之来似不在我
惟君子得祸为不幸而小人得祸为恒君子得福为
恒而小人得福为幸以其所为似有以取之也必曰
君子则吉小人则凶者不可也贤不肖存乎己贵与
贱祸与福存乎天名声之善恶存乎人存乎己者吾
将勉之存乎天存乎人者吾将任彼而不用吾力焉
其所守者岂不约而易行哉足下曰命之穷通自我
为之吾恐未合于道足下征前世而言之则知矣若
曰以道德为己任穷通之来不接吾心则可也穷居
荒凉草树茂密出无驴马因与人绝一室之内有以
自娱足下喜吾复脱祸乱不当安安而居迟迟而来
也
　　答陈商书　　　　　　　　　　前人
愈白辱惠书语高而旨深三四读尚不能通晓茫然
增愧赧又不以其浅弊无过人知识且喻以所守幸
甚敢不吐情实然自识其不足补吾子所须也齐王
好竽有求仕于齐者操瑟而往立王之门三年不得
入叱曰吾瑟鼓之能使鬼神上下吾鼓瑟合轩辕氏
之律吕客骂之曰王好竽而子鼓瑟瑟虽工如王不
好何是所谓工于瑟而不工于求齐也今举进士于
此世求禄利行道于此世而为文必使一世人不好
得无与操瑟立齐门者比欤文虽工不利于求求不
得则怒且怨不知君子必尔为不也故区区之心每
有来访者皆有意于不肖者也略不辞让遂尽言之
惟吾子谅察
　　赠陈八秀才赴举序　　　　　欧阳詹
诸侯岁贡俊秀于天子故陈侯今年有观光之举白
露肃物青天始高云回鸿盘言遵永途吾观夫雄心
锐志将领能事则夷山堙谷不尽其心力何东堂一
枝南荆一片足尘土其虑耶勉哉陈侯有其才奏其
试知有成矣
　　上时相启　　　　　　　　　李商隐
商隐启暮春之初甘泽仍降既闻沾足又欲开晴实
关燮和克致丰阜繁阴初合则傅说为霖媚景将开
则赵衰呈日获依恩养定见升平绝路左之喘牛用
惊丙吉无□中之恶马以役任安偃仰兴居惟有歌
咏瞻望闱闼不胜肺肝谨启
　　为崔从事寄尚书彭城公启　　　前人
福启福闻雀辞杨馆常怀宝箧之恩燕别张巢永结
雕梁之恋推诚况物某有类焉始者尚书晞发丹山
腾身紫府晓趋清禁则琼树一枝夜直皇闱则金釭
二等人寰莫见尘路难逢而某志在讳穷勇于求益
辄干皂隶自露菲葑宝肆回肠只期和氏医门投足
永念仓公果蒙愍彼颛愚溢为品目勾萌始达依周
囿以扬翘滴沥纔分托灵光而振响遥轻短羽骤化
穷鳞每欲陶冶肺肝耕耘笔砚粗调宫征以谢阳秋
而义有多涂情非一概辞烦转野意密弥赊虽涂逭
如韩遂之书反复若葛洪之纸终无仿□可得端倪
去岁洛阳获陪良宴频趋绛帐累坐青毡况闻恳拒
台阶请从藩屏举郗超之幕画数阮瑀之军书悬以
嘉招形于善谑何言违阻复积光阴潼水千波巴山
万嶂接漏天之雾雨隔嶓冢之烟霜皓月圆时树有
何依之鹊悲风起处岩无不断之猿煎向义之初心
轸怀仁之劲气窃惟秦镜当□卫桃昨伏承拥节浚
郊建牙隋岸将求捧币申好裂裳就涂接枚叟之余
光奉邹生之末座又伏虑旋登殷梦俄奉周畋征诏
已行拜庆无及徘徊失措抑郁谁聊必也华榻长悬
简书无废即割任安之席堪哂无图负田叔之钤可
嗟非据伏惟慎安寝膳勉护兴居早秉信圭速调大
鼎至于祷祝实倍等伦半菽思贮于神仓一勺愿投
于灵海道之云远更开殷浩之函书不尽言重洒杨
朱之泪攀恋感激不知所裁伏惟俯赐鉴照谨启

　赠答部艺文二
　　与陈员外书　　　　　　　宋欧阳修
修本愚无似固不足以希执友之游然而群居平日
幸得肩从齿序跪拜起居窃兄弟行寓书存劳谓宜
有所款曲以亲之之意奈何一幅之纸前名后书且
状且牒如上公府退以寻度非谦即疏此乃世之浮
道之交外阳相尊者之为非宜足下之所以赐修也
古之书具惟有铅刀竹木而削札为刺止于达名姓
寓书于简止于舒心意为问好惟官府吏曹凡公之
事上而下者则曰符曰檄问讯列对下而上者则曰
状位等相以往来曰移曰牒非公之事长吏或自以
意晓其下以戒以饬者则曰教下吏以私自达于其
属长而有所候问请谢者则曰笺记书启故非有状
牒之仪施于非公之事相参如今所行者其原盖出
唐世大臣或贵且尊或有权于时缙绅凑其门以传
向者谓旧礼不足为重务稍增之然始于刺谒有参
候起居因为之状及五代始复以候问请谢如状牒
之仪如公之事然止施于官之尊贵及吏之长者其
伪谬所从来既远世不根古以为当然居今之世无
不知此而莫以易者盖常俗所为积习已牢而不得
以更之也然士或同师友缔交游以道谊相期者尚
有手书勤勤之意犹为近古噫候问请谢非公之事
有状牒之仪以施于尊贵长吏犹曰非古之宜用况
又用之于肩从齿序跪拜起居如兄弟者乎岂足下
不以道义交游期我而惜手书之勤邪将待以牵俗
积习者而姑用世礼以遇我之勤邪不然是为浮道
以阳相尊也是以不胜拳拳之心谨布左右
　　上郎侍郎书　　　　　　　　王安石
某启昔者幸以先人之故得望步趋伏蒙抚存教道
如亲子侄而去离门墙凡五六年一介之使一书之
问不彻于隶人之听诚以苛礼不足报盛德空言不
能输欲报之实顾不知执事察不察也去年得邑海
上涂当出越而问听之缪谓执事在焉比至越而后
知车马在杭行自念父党之尊而德施之隆去五六
年而一书之不进又望门不造虽其心之勤企而欲
报者犹在而执事之见察其可必也且悔且恐不知
所云辄试陈不敏之罪于左右顾犹不敢必左右之
察也不图执事遽然贬损手教重之蜀笺兖墨之赐
文辞反复意指勤过然后知大人君子仁恩溥博度
量之廓大如此小人无状不善隐度妄自悔恐而不
知所以裁之也一官自缀势不得去欲趋而前其路
无由唯其思报心尚不怠
　　上小苏先生　　　　　　　　黄庭坚
某顿首再拜诵执事之文章而愿见二十年矣宦学
匏系一州辄数岁迄无参对之幸每得于师友昆弟
间知执事治气养心之美大德不逾小物不废沈潜
而乐易致曲以遂直欲亲之不可媟欲□之不能忘
虽形迹阔□而平生咏叹如千载寂寥闻伯夷柳下
惠之风而动心者然惟小人不裕于学仿徉尘垢之
外朴拙无所可用既已成就虽造物之垆锤不能使
之工也得邑极南幸执事在旁郡且当承教为万金
良药使锢疾少愈而到官以来能薄不胜事剧陆沈
簿领救过不暇笔墨不足以写心之精微故每欲作
记而中休时因过宾有高安行李必问动静以其所
言参其所不能言承典司管库之钥率职不怠怀璧
混贫舍者争席良以自慰比得报伯氏书诗过辱不
遗绪言见及故不自量菲薄辄承请左右敢问不肖
既同于拙矣于事无□亲不了人之爱憎人谓我□
愚非所恤独不知于道得少分否恭惟闻道先我为
世和扁有病于此初固闻而知之因来尚赐药石之
诲抱病呻吟仁者哀悯秋冷不审体力何如伏惟万
福愿强饭自重不宣某再拜
　　上东坡先生书　　　　　　　　前人
某再拜某齿少且贱又不肖无一可以事君子故尝
望见眉宇于众人之中而终不得备使令于前后伏
惟阁下学问文章度越前辈大雅恺悌博约后来立
朝以直言见排退补郡辄上课最可谓声实相当内
外称职凡此数者在人为难兼而阁下所蕴海涵地
负此特所见于一国一州者耳惟阁下之渊源如此
而晚进之士不愿亲炙光烈以增益其所不能则非
人之情也使有之彼非用心于富贵荣辱愿日暮计
功道不同不相为谋则浅陋自是已无好学之志訑
訑予既已知之者耳某天幸蚤有闻于父兄师友已
立乎二累之外然独未尝得望履幕下则以齿少且
贱又不肖耳知学已来又为禄仕所縻闻阁下之风
乐承教而未得者也今日窃食于魏会阁下开幕外
在彭门传音相闻阁下又不以未尝及门过誉斗筲
使有黄钟大吕之重盖心亲则千里晤对情异则连
屋不相往来是理之必然者也故敢坐通书于下执
事夫以少事长士交于大夫不肖承贤礼固有数似
不当如此恭惟古之贤者有以国士期人略去势位
许通草书故窃取焉非阁下之恺悌素处何特不可
直不敢也仰恃知察故又作古风诗二章赋诸从者
诗云我思古人实获我心心之所期可为知者道难
为俗人言不得于今人故求之古人中耳与我并时
而能获我心思见之心宜何如哉诗云既见君子我
心写兮今则未见而写我心矣气候暄冷失宜不审
何如伏乞为道所重
　　答黄鲁直书　　　　　　　　　苏轼
轼始见足下诗文于莘老之坐上耸然异之以为非
今世之人也莘老言此人人知之者尚少子可谓称
扬其名轼笑曰此人如精金美玉不即人而人即之
将逃名而不可得何以我称扬为然观其文以求其
为人必轻外物而自重者今之君子莫能用也其后
过李公择于济南则见足下之诗文愈多而得其为
人益详意其超逸绝尘独立万物之表驭风骑气以
与造物者游非独今世之君子所不能用虽如轼之
放浪自弃与世阔□者亦莫得而友也今者辱书词
累幅执礼恭甚如见所畏者何哉轼方以此求交于
足下而惧其不可得岂意得此于足下乎喜愧之怀
殆不可胜然自入夏以来家人辈更卧病忽忽至今
裁答甚缓想未深讶也古风二首托物引类真得古
诗人之风而轼非其人也聊复次韵以为一笑秋暑
不审起居何如末由会见万万以时自重
　　答廖季硕　　　　　　　　　　朱熹
比两辱书良以为慰又深愧感尢异登闻士友咸喜
修涂逸驾自此其可量耶累书下问勤恳顾何爱于
一言但欲以其所以自信自守者为献则误贤者于
迂阔而不可行之地欲舍其所以自信自守者为说
则又不知所以言也是以久而不知所以对惟高明
之有以择焉于此二柄其必有所处矣
　　答廖季硕　　　　　　　　　　前人
熹衰晚遭此大祸痛苦不可为怀请祠得归已及里
门矣去家益近触目伤感尢不易堪也见刚之词三
复悚叹足见厉志之笃至于见属之意则有所不敢
承也诚斋直道孤立不容于朝然敛其惠于一路犹
足以及人也知有讲评之乐尢以歆羡越上亲朋久
不闻问泰州计亦不久当受代乃有悼亡之悲人生
信鲜欢也
　　答吴茂才书　　　　　　　　　前人
熹衰缪亡状谬忝召除业已在官不容辞避然亦以
病告而宿留前途以俟报罢之命矣所论时务众共
知其如此而未知所以处之之方来诲又若有所难
言而不欲尽者反复思之未得其要若便得请固无
所预万一不免一到临安或恐当路有问焉者尚望
高明不鄙而渎告之然必直书其事而勿为材语使
愚者一见而晓然乃为厚幸不然又将有所不解而
虚辱谆谆之诲矣至恳至望
　　答杨廷秀　　　　　　　　　　前人
程弟转示所惠书教如奉谈笑仰见放怀事外不以
尘垢□糠累其胸次之超然者三复叹羡不能已已
数日偶苦脾疾心腹挠闷意绪无聊值此便风不敢
不附报自力布此仅能问何如他皆未暇及也时论
纷纷未有底止契丈清德雅望朝野属心切冀眠食
之间以时自重更能不以乐天知命之乐而忘与人
同忧之忧毋过于优游毋决于遁思则区区者犹有
望于斯世也
　　与刘德修　　　　　　　　　　前人
方念久不闻动静忽阅邸报有房陵之行为之怅然
寝食俱废累日不能自释不审彼以何日就道自简
至房道里几何取道何州阅几日而后至风土气候
不至甚异否居处饮食能便安否官吏士民颇知相
尊敬否吾道之穷一至于此然亦久知会有此事但
不谓在目前耳偶有鄂便托刘公度转致此问如有
的便亦望得一书之报使知动息少慰远怀千万之
幸冯李亦复不容季章得郡而名见乃弟疏中恐亦
非久安者李良仲鸿飞冥冥使人深羡第恨不得扣
其元中之趣范文叔却幸未见物色想亦深自晦也
熹足弱气痞已半年矣策杖人扶仅能略移跬步而
腹□胀满不能俯案观书作字一切皆废独于长者
未敢依例口占耳数日又加右臂作痛写字不成衰
惫至此无复久存之理承教无期尚冀以时深为世
道自爱耳熹随例纳禄幸已得请中间盖亦小有纷
纷后虽粗定然犹不免为之之累亦可叹也
　　答刘平甫书　　　　　　　　　前人
领武昌五月下旬书知行李平安登览雄胜甚慰所
怀而安国诸词更勤手笔读之使人飘然直有凌云
之气也比日新秋尚热伏惟到荆已久侍奉万福熹
请祠久不报昨得元履书云相君怒甚恐不可得然
三得汪尚书书已两报之竭尽底蕴次第亦须见怒
矣或恐更有备礼文字来即当再入文字强免一到
衢婺间听朝命又不得请即烦一到面恳诸公恐到
彼终无好出场耳元履竟不容于朝虽未发未为中
节然比之尸位素餐口含瓦石者不可同年语矣陈
固无可观汪亦碌碌知人之难乃如此此则拙者之
误一兄也闻到鄂已有所处置威望隐然甚善甚善
到荆不知又别有何施行想规模素定不劳而政举
也边候既未耸统帅之命当且中止似亦不必切切
以为言喜向两书为一兄言此知皆达否
　　送喻秀才序　　　　　　　　元何中
客有授中二赋及诗者读之体裁高雅音节清妥中
异之曰此深于昌黎韩子之文者果谁氏耶则以清
江喻立对中盖心之矣延佑丙辰夏始识于封溪之
上貌□而神腴与之言信好古者中益异之问何师
曰师皮李贤氏则中友人也比年又尝之武昌从王
佐才龙观复游中又有以得其所从焉再见请曰立
将造临川山拜吴先生能一言以绍立其可中笑曰
子奚见吴先生为先生之学古学也科举取士囊工
则得学先生之学殆将不利于子奚见吴先生为立
曰科举外也虽求之不改必得先生之学内也非必
求安得之且立取道于四方多矣冥然而趋不知其
九折之阪欤其四达之衢欤今距先生不十舍许愿
执箕膺揲而焉时先生之讲说或闻一言守之终
其身而不失岂不可乎中叹曰呜呼世齾齾相浊相
货财化居时逐虎噬而鸷攫山崇而海录赫然盛气
势慑孱竖腐息目睒而耳项缩凡不可致者皆可
以指嗾得初不必辨形声校点画于斯时也求其能
事程试已若鲁麟□凤祥蹄而瑞跖矧能孤征重趼
相从于寂寞之宅乎壮矣哉子之志也虽然中尝闻
夫子弟子凡三千人而孔氏家语迁之列传纔七十
有七至见于鲁论者无几人幸而亲遇圣人之时又
幸亲游圣人之门姓名不少概见何哉岂非历聘诸
国之际无智愚贤不肖群而进退一再识焉而已者
不然何寡闻若是哉鲁论诸子以能答问故传曾点
漆雕开亚于回参者其言仅一见点犹从容数语开
则一语而已倘非夫子有以发之则虽半语不可得
而闻又孰知其为见道也吾意孔门诸人固有胜于
点开者世亦不得而悉也然则答问之功又何可少
哉今吾非敢以夫子况先生亦非敢以孔门诸人拟
子顾其理有相似者呜呼人尝患思古人而不可得
见不知今人或胜于古人亦未可知也乃尝想慕于
不可得见之时而每相忽于相值之日其得谓之智
乎前乎先生者固不知世复有斯人也后乎先生者
岂无羡子之得见斯人者乎然则子之见也非幸欤
子志夫古学者也宜有以问先生先生之答子也宜
可以终身守之而不失也非止乎子之所已能也由
其答问而有传非幸而又幸者欤先生之见子也知
子之尝交于中也将必中乎问则以中之说而进焉
因是而中之说亦传非幸而又幸者欤
　　怀君子赋　　　　　　　　　　杨襄
繄岑楼之翼翼兮倚层城之隩隈敞八□以轩豁兮
仰飞甍之崔嵬面云山之矗矗兮喧江声之若雷肆
瑶席以郑重兮呈琅玕与瑰瑰诞延宾之翠馆兮倚
吹箫之凤台搴罗帏之芙蓉兮盼美人而和偕羌素
怀而耿耿兮望青鸾之不来谨修容以遥睇兮隔云
軿乎徂徕宛清梦之缱绻兮忽中宵以惊猜步广庭
以夷犹兮瞻牛女而徘徊援猗兰以写抱兮拂素琴
之凝灰希盛年以绸缪兮何参辰之或乖忆黄鸟之
嘤嘤兮感宾鸿之独哀炯予心之如璧兮怅远道而
悠哉已矣乎燕议诎兮训狐是咍荃蕙□兮蔓草盈
□曷归去兮剪故山之莱望玉京兮阊阖漫浮云兮
不开整罗袜以彳亍沾白露兮苍苔仰碧虚之明月
庶流影于君怀
　　与彭方伯凤仪　　　　　　明何乔新
去岁在晋阳忽得邸报乃知阁下转调贵州心窃骇
之道远莫究其由近赴召至京叩其所以见士大夫
往往讥阁下为好名仆窃以为不然君子为其所当
为初非为名也但举世不为而己独为之众遂以为
好名尔然好名何过哉先哲有言求士于三代之上
惟恐其好名求士于三代之下惟恐其不好名使世
之为士者皆知好名又安肯叩稽匍匐于宦寺之前
以求美官乎田承君责邹志完有云愿君毋以此举
自满士之所当为者未止此也仆亦愿阁下弗避好
名之嫌力行其当为者耳举世不我知安知百世之
下不有我知者乎不可因此自沮也仆年齿益长旧
学日忘与时俯仰心窃不安引身肥遁势又未可阁
下不忘久要愿赐忠告俾免天下后世之讥实为至
幸思南守蔡哲仆之故人望垂青庇为感
　　又　　　　　　　　　　　　　前人
往岁同觐阙庭日聆清诲胸中鄙吝顿尔消释别后
阁下荣迁岭南大藩而仆亦承乏湖广准拟仙舟过
黄鹤矶头握手剧谈以罄所怀不意襄樊流潦为灾
仆奉台檄往彼绥辑暨还则阁下已行矣询诸寮友
虽辱寄声然独无片简以见规勉惕然惭悚自疑进
修稍怠故见□于君子尔近者伻来乃辱手教词意
谆恳视往时所惠尺牍有加焉第其间过为推重非
所望于吾凤仪也朋友道废久矣自托交以来所冀
吾兄抑吾过引吾不及俾不为庸人之归尔顾乃效
世俗相称许邪可畏之机诚如来谕然吾曹欲进而
有为则势有所未能欲引身而退则徒取好怪不情
之诮惟静以俟之尔道与义存乎我用与舍由于人
祸与福系于天在我者方与阁下共勉之在人与天
者吾何知焉优哉游哉聊以卒岁而已阁下谓吾以
身任重不知担子不在吾身且非吾绵薄所能担当
也陈白沙出处自有深意阁下列荐于朝此实好贤
之笃也然使白沙起而任事得无如魏桓之言乎志
有不行安知不有闵仲叔之恨乎天下之宝当为天
下惜之正不必强之出也不识吾兄以为何如朱摠
制尝与仆同事仆素重其有任重致远之材每与交
游道之比来议者纷纷得阁下书益信向所见非谬
也会晤未龟临书不觉喋喋冬寒惟冀顺时珍燮以
承天贶不宣
　　答李鸿胪鐩　　　　　　　　　前人
都门别后两辱手书眷兹隆厚兼惠香帕帽袜葡萄
感愧之深无以云喻然因循两载不敢答书者正以
林下之人不当与达者通书故耳昔富郑公致政之
后虽韩魏公岁时问讯亦不答书富韩相得之深岂
恝然无情哉诚以世议隘薄故也仆之鄙劣固不敢
望富公之万一然愿学焉归田以来虽无裴晋公绿
野之堂司马温公独乐之园乐天诸公把酒赋诗之
乐然逍遥泉石之间忧患不干其心毁谤不入其耳
视陆宣公之在忠州盖过之矣近闻屠大理上疏欲
起之衰疾之中虽蒙过爱然殊未谅区区之心也方
少壮时犹不如人况老且疾岂可再起以取后生描
画哉倘相知有问及者烦告之曰老疾日侵不堪当
世之用矣此实愚之至情深有望于阁下也自古及
今再起者孰能善其终哉寇莱公王介庵且然况若
仆者乎刑部旧人多有用之材连遭贬黜良可惜也
本部谈赵顾曾胡五正郎施尹曾伍四主事最承相
念不敢致书会间烦为道意并达鄙情不宣
　　寄彭学士彦实　　　　　　　　前人
去岁周佥宪回承寄着草今秋欧阳知县来又辱华
翰仆远宦炎荒无足齿录而阁下惓惓不遐遗非笃
于同年同乡之谊克尔邪仆居闽五年矣德薄材劣
无裨圣时殊以为愧而来书奖予太过益增惭腼八
闽自沙尢之变以来民桀骜下陵上贱犯贵相师成
风而强宗大族依凭城社暴横尢甚盖吾江右所无
也郡县吏宁违上司之令而不敢违势家之一言以
为上司不过督责而势家能陷以重罪故也凡为政
者脂韦媕婀辄得美誉不再岁而迁否则怨诽纷然
或因以得罪仆不能随俗浮沉一切绳之以法桀骜
之风虽少戢已不胜谤讟矣然谤与誉奚足恤哉仆
之所虑有大于此者焉天下日入于弊而未知所以
救之之方此大可虑也我朝惩前代藩镇之弊以都
司典兵布政司理民按察司执法凡军戎调发之政
布按二司不得专非有符验都司亦不听调也平居
所以能前却之者恃有三尺法耳一旦有事白刃临
其身厚利诱其心三尺法能制之邪愚以为宜稍变
旧制特诏布政使按察使兼典戎政而妙选勇略素
著者为都指挥使少宽擅兴之法缓急调发二司得
以专之不由中制庶可以防患于未然且救尾大不
掉之弊焉古之善观国者不观其国势之强弱而观
其用人之贤否今则用人贤欤否欤愚不能知但见
升一官进一秩士论辄哗然曰某以亲旧当道而得
之或曰某以通书政府而得之或曰某以纳贿权门
而得之仆始闻之以为人言不可信徐而察之巧宦
者率皆超擢自守者往往沦弃亦不能不信也夫平
居之时既徇利以进身多事之秋肯捐身以报国乎
不待智者可知也愚切谓当崇奖恬退之士抑远奔
竞之徒以共振名教于风颓俗靡之际夫知人固未
易大抵刚介寡合者君子也善柔易亲者小人也于
此察之十得七八矣果君子欤拔而用之不必亲也
不必故也不必识其面也果小人欤黜而退之亲不
可私也雠不可避也群言交属不可徇也以此处之
庶几有招之不来麾之不去之士出焉此二者时弊
之大者也阁下官为学士职号论思时政之孰得孰
失人材之孰贤孰否知之素矣经筵进讲之余宜从
容陈之使天下阴受其赐可也昔欧阳永叔司马君
实为翰林学士所论奏者岂徒发挥经义而已哉舍
二公而它取法焉非仆所望于阁下也尊兄少保先
生实秉国钧古人云政将及子可不预虑而熟图之
邪阁下试观今日治欤否欤在廷者孰为李纲张浚
欤居方面者孰为宗泽张所欤缓急可倚者谁欤临
难不易节者谁欤苟此数者未有其人抱火积薪殆
未足喻也乞留意焉狂瞽之言不识当否恃爱妄发
幸乞恕之不宣
　　赠午山冯御史序　　　　　　　崔铣
往年予闲居洹上则闻午山子之教南畿也屏诡诞
斥支蔓敦本崇雅予后召为南礼官及午山子偕役
句容其高明予钦之其温恭予乐之其析经辨古予
又得三益焉午山子志不在达而求遐举养□于湖
之浒其进为圣贤也孰御予少也承教于父师亦非
安为人后者然而上拟古人研精典籍纷如错如苦
其无要也又改而独契道真损书守墨恍乎惚乎苦
其无准也久之乃喟然曰道无传矣适无徒矣将奚
从曰师夫子圣之逝矣颜莫觌矣将奚求曰诵论语
讽其文如面领至言考其行如目瞻睟容察其因人
之教如亲诲我夫仁其本也忠信其功也仁吾之心
忠信吾心之固然勿视以为高而避之勿轻以为平
而躐之勿迟以为缓而棘之仰而见其茫茫然非高
也履而觉其渊渊然非平也日驰驰焉而旬千里非
缓也恶衣食之耻缊袍狐裘之并立关于道造次与
颠沛之必是厚与爱之或过均于仁乞酰大言之疚
于行过位之勃色师氏之相之纯不已也是故无隐
显无小大无终始疏越之瑟谁调之而成声太古之
尊谁勺之而知味故曰可与深造者道也
　　与戚秀夫　　　　　　　　　王守仁
德洪诸友时时谈及盛德深情追忆留都之会恍若
梦寐中矣盛使远辱兼以书仪感怍何既此道之在
人心皎如白日虽阴晴晦明千态万状而白日之光
未尝增减变动足下以迈特之资而能笃志问学勤
勤若是其于此道真如扫云雾而睹白日耳奚暇于
区区之为问乎病废既久偶承两广之命方具辞疏
使还正当纷沓草草不尽鄙怀
　　与胡伯忠　　　　　　　　　　前人
某往在京虽极歆慕彼此以事未及从容一叙别去
以为憾期异时相遇决当尽意剧谈一番耳昨未出
京师即已预期彭城之会谓所未决于心在兹行矣
及相见又复匆匆而别别又复以为恨不知执事之
心亦何如也君子与小人居决无苟同之理不幸势
穷理极而为彼所中伤则安之而已处之未尽于道
或过于疾恶或伤于愤激无益于事而致彼之怨恨
雠毒则皆君子之过也昔人有言事之无害于义者
从俗可也君子岂轻于从俗独不以异俗为心耳与
恶人居如以朝衣朝冠坐于涂炭者伯夷之清也虽
袒裼裸裎于我侧彼焉能浼我哉柳下惠之和也君
子以变化气质为学则惠之和似亦执事之所宜从
者不以三公易其介彼固未尝无伯夷之清也德輶
如毛民鲜克举之我仪图之惟仲山甫举之爱莫助
之仆于执事之谓矣正人难得正学难明流俗难变
直道难容临笔惘然如有所失言不尽意惟心亮
　　与陈国英　　　　　　　　　　前人
别久矣虽彼此音问□阔而消息动静时时及闻国
英天资笃厚加以静养日久其所造当必大异于畴
昔惜无因一面叩之耳凡人之学不日进者必日退
譬诸草木生意日滋则日益畅茂苟生意日息则亦
日就衰落矣国英之于此学且十余年矣其日益畅
茂者乎其日就衰落者乎君子之学非有同志之友
日相规切则亦易以悠悠度日而无有乎激励警发
之益山中友朋亦有以此学日相讲求者乎孔子云
德之不修学之不讲是吾忧也而况于吾侪乎哉
　　与黄宗贤六　　　　　　　　　前人
宅老数承远来重以嘉贶相念之厚愧何以堪令兄
又辱书惠礼恭而意笃意家庭旦夕之论必于此学
有相发明者是以波及于仆喜幸之余愧何以堪别
后工夫无因一扣如书中所云大略知之用力习熟
然后居山之说昔人尝有此然亦须得其源吾辈通
患正如池面浮萍随开随蔽未论江海但在活水浮
萍即不能蔽何者活水有源池水无源有源者由己
无源者从物故凡不息者有源作辍者皆无源故耳
　　与王纯甫　　　　　　　　　　前人
别后有人自武城来云纯甫始到家尊翁颇不喜归
计尚多抵牾始闻而惋然已而复大喜久之又有人
自南都来云纯甫已莅任上下多不相能始闻而惋
然已而复大喜吾之惋然者世俗之私情所为大喜
者纯甫当自知之吾安能小不忍于纯甫不使动心
忍性以大其所就乎譬之金之在冶经烈焰受钳锤
当此之时为金者甚苦然自他人视之方喜金之益
精炼而惟恐火力锤锻之不至既其出冶金亦自喜
其挫折锻炼之有成矣某平日亦每有傲视行辈轻
忽世故之心后虽稍知惩创亦惟支持抵塞于外而
已及谪贵州三年百难备尝然后能有所见始信孟
氏生于忧患之言非欺我也尝以为君子素其位而
行不愿乎其外素富贵行乎富贵素贫贱行乎贫贱
素患难行乎患难故无入而不自得后之君子亦当
素其位而学不愿乎其外素富贵学处乎富贵素贫
贱患难学处乎贫贱患难则亦可以无入而不自得
向尝为纯甫言之纯甫深以为然不审迩来用力却
如何耳近日相与讲学者宗贤之外亦复数人每相
聚辄叹纯甫之高明今复遭时磨励若此其进益不
可量纯甫勉之汪景颜近亦出宰大名临行请益某
告以变化气质居常无所见惟当利害经变故遭屈
辱平时愤怒者到此能不愤怒忧惶失措者到此能
不忧惶失措始是能有得力处亦便是用力处天下
事虽万变吾所以应之不出乎喜怒哀乐四者此为
学之要而为政亦在其中矣景颜闻之跃然如有所
得也甘泉近有书来已卜居萧山之湘湖去阳明洞
方数十里耳书屋亦将落成闻之喜极诚得良友相
聚会共进此道人间更复有何乐区区在外之荣辱
得丧又足挂之齿牙间哉
　　答徐成之　　　　　　　　　　前人
汝华相见于逆旅闻成之启居甚悉然无因一面徒
增悒怏吾乡学者几人求其笃信好学如吾成之者
谁欤求其喜闻过忠告善道如吾成之者谁欤过而
莫吾告也学而莫吾与也非吾成之之思而谁思欤
嗟吾成之幸自爱重自人之失其所好仁之难成也
久矣向吾成之在乡党中刻厉自立众皆非笑以为
迂腐成之不为少变仆时虽稍知爱敬不从众非笑
然尚未知成之之难得如此也今知成之之难得则
又不获朝夕相与岂非大可憾欤修己治人本无二
道政事虽剧亦皆学问之地谅吾成之随在有得然
何从一闻至论以洗凡近之见乎爱莫为助近为成
之思进学之功微觉过苦先儒所谓志道恳切固是
诚意然急迫求之则反为私己不可不察也日用间
何莫非天理流行但此心常存而不放则义理自熟
孟子所谓勿忘勿助深造自得者矣学问之功何可
缓但恐着意把持振作纵复有得居之恐不能安耳
成之之学想亦正不如此以仆所见微觉其有近似
者是以不敢不尽亦以成之平日之乐闻且欲以是
求教也
　　赠王尧卿序　　　　　　　　　前人
终南王尧卿为谏官三月以病致其事而去交游之
赠言者以十数而犹乞言于予甚哉吾党之多言也
夫言日茂而行益荒吾欲无言也久矣自学术之不
明世之君子以名为实凡今之所谓务乎其实皆其
务乎其名者也可无察乎尧卿之行人皆以为高矣
才人皆以为美矣学人皆以为博矣是可以无察乎
自喜于一节者不足与进于全德之地求免于乡人
者不可以语于圣贤之途气浮者其志不确心□者
其造不深外夸者其中日陋已矣吾恶夫言之多也
虎谷有君子类无言者尧卿过焉其以予言质之
　　与张龙坪兵备　　　　　　　唐顺之
获侍同途又获侍同舟日夕奉教皆出邂逅非素所
期然公久垂念于仆而仆未之知仆亦久欲晤公而
公未之知则又不可谓非素所期也维扬班荆自此
奉晤下邳分辔自此奉别长川举杯同于欢笑惊风
折樯同于险厄数日之间而聚散惊喜之不可常世
事大率如此达人观之可一解颐也别后承遣使致
手书殊感相念兹过临清使者蒋继先王清等还附
谢伏惟垂照
　　赠彭石屋序　　　　　　　　　前人
君子之仕也非以为利也其苦身以为人至于手足
胼胝而不敢以为劳其忘身以从王事至于终窭且
贫室人交谪而不敢怨此岂有一毫利之也哉宋儒
程伯子之言曰孔子曰古之学者为己今之学者为
人吾以谓古之仕者为人今之仕者为己其学也为
己则其仕也必为人其学也为人则其仕也必为己
顺之读其说而有感焉又尝观大史公循吏传至公
仪休则独述其拔园葵辞馈鱼一二细事而略不及
乎其他窃意休之所以能垂世而立名者必有经国
之大计而此二事乃匹夫之小廉耳何太史公舍彼
经国之大计而取其匹夫之小廉也其意可知矣盖
以为苟不自利必能利人苟不为己必能为人也欤
余从缙绅之后见世所谓贤士大夫者多矣未见有
一毫无所利于官者也夫世之洁清好修者不啻几
人而余以为未能无所利者非过欤盖检于耳目之
所及而或忽于所不及慎于大或忽于细此仅愈于
黩冒无耻者则可耳其去古之循吏不亦远乎今夫
以小民供有司之饮食器具而不以为有司之浚我
以有司受小民饮食器具之供而不以为小民之过
奉我其来也久其习之也熟而恬然莫之怪也呜呼
此岂非所谓耳目之所不及与其细者欤宜兴山县
也里胥之供官岁为金者以百计通判彭侯来署县
事公曰吾廪禄之外一钱亦私也况百金乎且我书
生所须几何安用百金亟去之或谓侯曰公则可矣
得无病后来者侯曰吾知自尽而已遑恤其后乎且
后来者贤必不非我不然吾亦安能预为不贤者地
乎侯为人貌古而气凝恬淡而寡欲其居处苦约有
寒士所不能堪者推侯之志虽枯槁山泽对四壁之
居亦可轩然无求于世而顾有一毫利于官也哉侯
治宜兴数月有惠爱其利害所兴革多可书而余独
称侯之节且侯之节其大者多矣而余独举其细者
亦太史公载公仪休之意也以侯之仕不为己而其
仕必为人者可知已以侯之仕能为人而其学必为
己者又可知已或谓小节不足以观人岂其然耶于
是新令且至侯还郡有日矣学官某与诸生某辈欲
留侯不得则求予文为侯赠余不能辞也遂因侯之
节而及于儒者为己为人之说以告于世之仕者非
独以告为宜兴者也
　　与两湖书　　　　　　　　　　前人
兄自少才名已满海内六家九流之书几乎无所不
诵庄骚太史之书亦无所不摹画而操纵之矣即使
海内奇才伟士欲傲兄以所不知而亦不能也况如
仆者才至驽下向在京师每同平凉赵景仁过兄论
文久之兄慨然曰二子之言是也遂欲尽弃其旧学
而更张之然当时犹谓兄之急于奖善而以口语相
推云耳已而视兄之文则果脱然尽变于旧矣夫文
人相倾在古则然景仁于兄未知何如也至于仆之
读书则岂能若兄之博而其为文也亦安能望如兄
之古哉然兄不惮降心屈己而从之推兄是心也设
使不徒用之于文而用之反躬为己之间即古人所
谓勇撤皋比一变至道者在兄亦何让乎仆未始不
叹兄之高明不可及而亦每每惜兄有可以一变至
道之力而仅用之于文也虽然此亦未有人焉以反
躬为己之说而謦咳于吾兄之侧耳设使有人焉以
反躬为己之说而謦咳于吾兄之侧如吾二子之论
文也又安知兄之不降心而从之而翻然变于其旧
之之为尢速也乎又未始不自罪吾二子者不能为
古人反躬为己之说以告兄而徒以文字雕虫篆刻
之论投兄之好也兄今之所谓狂者也而豁豁磊磊
率情而言率情而貌言也宁触乎人而不肯违乎心
貌也宁野于文而不色乎庄其直以肆则亦古之所
谓狂者也是兄有可以一变至道之力而又有狂以
进道之资也兄其能无意乎然兄之意必曰吾平生
好适吾性而已矣吾不能为拘儒迂儒苦身缚体如
尸如斋言貌如土木人不得动摇云耳夫古之所谓
儒者岂尽律以苦身缚体如尸如斋言貌如土木人
不得动摇而后可谓之为学也哉天机尽是圆活性
地尽是洒落顾人情乐率易而恶拘束然人知安恣
睢者之为率易矣而不知见天机者之尢为率易也
人知任佚宕者之为无拘束矣而不知造性地者之
尢为无拘束也人之病兄亦或以其乐率易苦拘束
而仆则以为惟恐兄之不乐率易不苦拘束也如使
果乐率易苦拘束也则必真求率易与无拘束之所
在矣真求率易与无拘束之所在也则舍天机性地
将何所求哉使兄不以仆为迂也愿继此而更进其
说也仆自少亦颇不忍自埋没因循四十更无长进
惟近来山中闲居体念此心于日用间觉意味比旧
来颇深长耳以应酬之故亦时不免于为文每一抽
思了了如见古人为文之意乃知千古作家别自有
正法眼藏在盖其首尾节奏天然之度自不可差而
得意于笔墨蹊径之外则惟神解者而后可以语此
近时文人说秦说汉说班说马多是寐语耳庄定山
之论文曰得乎心应乎手若轮扁之斫轮不疾不徐
若伯乐之相马非牡非牝庶足以形容其妙乎顾自
以精神短少不欲更弊之于此故不能穷其妙也何
时得与吾兄一面谈之兄有近作可寄我兄向云居
家有暇将来江东今能果此约否念庵兄时相会否
弟数年间颇梦寐于江西之行今日侍家君百里之
外亦无意矣会念庵兄并烦道鄙怀汉书批抹约四
五十传亦颇尽之并奉返以全信

　赠答部艺文三
诗
　　答元式　　　　　　　　　后汉蔡邕
伊余有行爰戾兹邦先进博学同类率从济济群彦
如云如龙君子博文贻我德音辞之辑矣穆如清风
　　答卜元嗣　　　　　　　　　　前人
斌斌硕人贻我以文辱此休辞非余所希敢不酬答
赋诵以归
　　赠徐干　　　　　　　　　　魏曹植
惊风飘白日忽然归西山圆景光未满众星灿以繁
志士营世业小人亦不闲聊且夜行游游彼双阙间
文昌郁云兴迎风高中天春鸠鸣飞栋流猋激棂轩
顾念蓬室士贫贱诚足怜薇藿弗充虚皮褐犹不全
慷慨有悲心兴文自成篇宝弃怨何人和氏有其愆
弹冠俟知己知己谁不然良田无晚岁膏泽多丰年
亮怀璠玙美积久德逾宣亲交义在敦申章复何言
　　赠丁仪　　　　　　　　　　　前人
初秋凉气发庭树微销落凝霜依玉除清风飘飞阁
朝云不归山霖雨成川泽黍稷委畴陇农夫安所获
在贵多忘贱为恩谁能博狐白足御冬焉念无衣客
思慕延陵子宝剑非所惜子其宁尔心亲交义不薄
　　赠王粲　　　　　　　　　　　前人
端坐苦愁思揽衣起西游树木发春华清池激长流
中有孤鸳鸯哀鸣求匹俦我愿执此鸟惜哉无轻舟
欲归忘故道顾望但怀愁悲风鸣我侧羲和逝不留
重阴润万物何惧泽不周谁令君多念自使怀百忧
　　赠丁仪王粲　　　　　　　　　前人
从军度函谷驱马过西京山岑高无极泾渭扬浊清
壮哉帝王居佳丽殊百城员阙出浮云承露概太清
皇佐扬天惠四海无交兵权家虽爱胜全国为令名
君子在末位不能歌德声丁生怨在朝王子欢自营
欢怨非贞则中和诚可经
　　赠丁廙　　　　　　　　　　　前人
嘉宾填城阙丰膳出中厨吾与二三子曲宴此城隅
秦筝发西气齐瑟扬东讴肴来不虚归觞至反无余
我岂狎异人朋友与我俱大国多良材譬海出明珠
君子义休偫小人德无储积善有余庆荣枯立可须
滔荡固大节时俗多所拘君子通大道无愿为世儒
　　赠五官中郎将四首　　　　　　刘桢
昔我从元后整驾出南乡过彼丰沛都与君共翱翔
四节相推斥季冬风且凉众宾会广坐明镫□炎光
清歌制妙声万舞在中堂金罍含甘醴羽觞行无方
长夜忘归来聊且为太康四牡向路驰欢悦诚未央
余婴沈痼疾窜身清漳滨自夏涉元冬弥旷十余旬
常恐游岱宗不复见故人所亲一何笃步趾慰我身
清谈同日夕情盻叙忧勤便复为别辞游车归西邻
素叶随风起广路扬埃尘逝者如流水哀此遂离分
追问何时会要我以阳春望慕结不解贻尔新诗文
勉哉修令德北面自宠珍
秋日多悲怀感慨以长叹终夜不遑寐叙意于濡翰
明灯耀闺中清风凄已寒白露涂前庭应门重其关
四节相推斥岁月忽欲殚壮士远出征戎事将独难
涕泣洒衣裳能不怀所欢
凉风吹沙砾霜气何皑皑明月照缇幕华灯散炎辉
赋诗连篇章极夜不知归君侯多壮思文雅纵横飞
小臣信顽卤僶俯安能追
　　赠徐干　　　　　　　　　　　前人
谁谓相去远隔此西掖垣拘限清切禁中情无由宣
思子沈心曲长叹不能言起坐失次第一日三四迁
步出北寺门遥望西苑园细柳夹道生方塘含清源
轻叶随风转飞鸟何翻翻乖人易感动涕下与襟连
仰视白日光皦皦高且悬兼烛八纮内物类无颇偏
我独抱深感不得与比焉
　　赠蔡子笃诗　　　　　　　　　王粲
　蔡睦字子笃为尚书仲宣与之同避难荆州子笃
　还仲宣作此赠之
翼翼飞鸾载飞载东我友云徂言戾旧邦舫舟翩翩
以溯大江蔚矣荒涂时行靡通慨我怀慕君子所同
悠悠世路乱离多阻济岱江行邈焉异处风流云散
一别如雨人生实难愿其弗与旷望遐路允企伊伫
烈烈冬日肃肃凄风潜鳞在渊归雁载轩苟非鸿雕
孰能飞翻虽则追慕予思罔宣瞻望东路惨怆增叹
率彼江流爰逝靡期君子信誓不迁于时及子同寮
生死固之何以赠行言授斯诗中心孔悼涕泪涟洏
嗟尔君子如何勿思
　　答赠诗　　　　　　　　　　邯郸淳
　淳一名竺字子淑博学有才初平时从三辅客荆
　州荆州内附太祖素闻其名召见甚敬异之时五
　官将博延英儒因启淳欲使在文学会临灾侯植
　亦求淳太祖遣淳诣植黄初初以淳为博士给事
　中
我受上命来随临灾与君子处曾未盈期见召本朝
驾言趣期群子重离首命于时饯我路隅赠我嘉辞
既受德音敢不答之余惟薄德既局且鄙见养贤侯
于今四祀既庇西伯永誓没齿今也被命义在不俟
瞻恋我侯又慕君子行道迟迟体逝情止岂无好爵
惧不我与圣主受命千载一遇攀龙附凤必在初举
行矣去矣别易会难自强不息人谁获安愿子大夫
勉篑成山天休方至万福尔臻
　　赠嵇康五首　　　　　　　　郭遐叔
每念遘会惟日不足昕往宵归常苦其速欢接无厌
如川赴谷如何忽尔将适他俗言驾有日巾车命仆
思念君子温其如玉心之忧矣视丹如绿
如何忽尔超将远游情以怵惕惟思惟忧展转反侧
寤寐追求驰情运想神往形留心之忧矣增其劳愁
不见可欲使心不乱譬彼造化抗无崖畔封疆画界
事利任难惟予与子鲜不同贯交重情亲欲面无算
如何忽尔时适他馆明发不寐耿耿极旦心之忧矣
增其愤怨
天地悠长人生若忽苟非知命安保旦夕思与君子
穷年卒岁优哉逍遥幸无陨越如何君子超将远迈
我情愿关我言愿结心之忧矣良以忉怛
君子交有义不必常相从天地有明理远近无异同
三仁不齐迹贵在等贤踪众鸟群相追鸷鸟独无双
何必相呴濡江海自可容愿各保遐心有缘复来东
　　答嵇康四首
一作答
弟叔夜
　嵇喜
饰车驻驷驾言出游南厉伊渚北登邙丘青林华茂
青鸟群嬉感悟长怀能不永思永思伊何思齐大仪
凌云轻迈托身灵螭遥集芝圃释辔华池华木夜光
沙棠离离俯漱神泉仰叽璚枝结心皓素终始不亏
华堂临浚沼灵芝茂清泉仰瞻青禽翔俯察绿水滨
逍遥步兰渚感物怀古人李叟寄周朝庄生游漆园
时至忽蝉蜕变化无常端
君子体变通否泰非常理当流则义行时游则鹊起
达者鉴通塞盛衰为表里列仙徇生命松乔安足齿
纵躯任世度至人不私己
达人与物化世俗安可论都邑可优游何必栖山原
孔父策良驷不云世路难出处因时资潜跃无常端
保心守道居视变安能迁
　　答二郭三首　　　　　　　　　嵇康
天下悠悠者下京趋上京二郭怀不群超然来北征
乐道托莱庐雅志无所营良时遘其愿遂结欢爱情
君子义是亲恩好笃平生寡志自生灾屡使众衅成
豫子匿梁侧聂政变其形顾此怀怛惕虑在苟自宁
今当寄他域严驾不得停本图终宴婉今更不克并
二子赠嘉诗馥如幽兰馨恋土思所亲不知气愤盈
　　其二
昔蒙父兄祚少得离负荷因疏遂成懒寝迹北山阿
但愿养性命终已靡有他良辰不我期当年值纷华
坎壈趣世务尝恐婴网罗羲农邈已远拊膺独咨嗟
朔戒贵尚容渔父好扬波虽逸亦已难非余心所嘉
岂若翔区外餐琼漱朝霞遗物弃鄙累逍遥游太和
结友集灵岳弹琴登清歌有能从此者古人岂足多
　　其三
详观凌世务屯险多忧虞施报更相市大道匿不舒
夷路值枳棘安步将焉如权智相倾夺名位不可居
鸾凤避罻罗远托昆仑墟庄周悼灵龟越穆嗟王舆
至人存诸己隐璞乐元虚功名何足殉乃欲列简书
所好亮若兹杨氏叹交衢去去从所志敢谢道不俱
　　与阮德如　　　　　　　　　　前人
含哀还旧庐感切伤心肝良时遘数子谈慰臭如兰
畴昔恨不早既面侔旧欢不悟卒永离念隔增忧叹
事故无不有别易会良难郢人忽已逝匠石寝不言
泽雉穷野草灵龟乐泥蟠荣名秽人身高位多灾患
未若捐外累肆志养浩然颜氏希有虞隰子慕黄轩
涓彭独何人惟志在所安渐渍殉近欲一往不可攀
生生在豫积勿以怵自宽南土旱不凉衿计宜早完
君其爱德素行路慎风寒自力致所怀临文情辛酸
　　答何劭三首　　　　　　　　晋张华
吏道何其迫窘然坐自拘缨緌为徽纆文宪焉可逾
恬旷若不足烦促每有余良朋贻新诗示我以游娱
穆如洒清风焕若春华敷自昔同寮采于今比园庐
衰疾近辱殆庶几并悬舆散发重阴下抱杖临清渠
属耳听莺鸣流目玩鯈鱼从容养余日取乐于桑榆
洪钧陶万类大块禀群生明暗信异姿静躁亦殊形
自予及有识志不在功名虚恬窃所好文学少所经
荷既过任白日已西倾道长苦智短责重困才轻
周任有遗规其言明且清负乘为我戒夕愓坐自惊
是用感嘉贶写心出中诚发篇虽温丽无乃违其情
驾言归外庭放志永栖迟相伴步园畴春草郁郁滋
荣观虽盈目亲友莫与偕悟物增隆思结恋慕同侪
援翰属新诗永叹有余怀
　　答潘尼诗
并
序
　　　　　　傅咸
　司州秀才潘正叔识通才高以文学温雅为博士
　余性直而处清论褒贬之任作诗以见规虽褒饰
　之举非所敢闻而斐粲之辞良可乐也答之虽不
　足以相酬报所谓盍各言志也
贻我妙文繁春之荣匪荣期尚乃新其声吉甫作颂
有馥其馨实由樊仲其德克明授此瓦砾厕彼瑶琼
贶非其喻闻宠若惊
　　答栾弘诗
并
序
　　　　　　前人
　安乐令栾弘太傅巨平侯羊公辟未就而公薨后
　应司州之命举秀才博文通济之士余失和于府
　当换为护军司马赋诗见赠答之云尔
巨平作宰是贵是钦弓旌仍招嘉命胥寻鸾凤养仪
戢翼幽林未附雅调以和韶音巨平遐逝厉志弥深
肃肃京司清风裁迈乃延群彦龙集凤会亦既斯降
万里有赖声发响应好结倾盖
　　赠何劭王济
并
序
　　　　　前人
　朗陵公何敬祖咸之从内兄国子祭酒王武子咸
　从姑之外孙也并以明德见重于世咸亲之重之
　情犹同生义则师友何公既登侍中武子俄而亦
　作二贤相得甚欢咸亦庆之然自恨暗劣虽愿其
　缱绻而从之末由历试无效且有家艰心存目替
　赋诗申怀以贻之云尔
日月光太清列宿曜紫微赫赫大晋朝明明辟皇闱
吾兄既凤翔王子亦龙飞双鸾游兰渚二离扬清晖
携手升玉阶并坐侍丹帷金珰缀惠文煌煌发令姿
斯荣非攸庶缱绻情所希岂不企高踪麟趾邈难追
临川靡芳饵何为守空坻槁叶待风飘逝将与君违
违君能无恋尸素当言归归身蓬荜庐乐道以忘饥
进则无云补退则恤其私但愿隆弘美王度日清夷
　　答阮得猷　　　　　　　　　　枣据
友朋顾之贻我良箴玩之无斁终咏斯音燕鼎在舟
虽重不沈庶凭嘉谟高迹可寻
　　答杜育诗　　　　　　　　　　挚虞
越有杜生既文且哲龙跃颍豫有声彰澈赖兹三益
如琢如切好以义结友以文会岂伊在高分定倾盖
其人如玉美彼生刍钟鼓匪乐安用百壶老夫灌灌
离群索居怀恋结好心焉怅如
　　赠张华　　　　　　　　　　　何劭
四时更代谢悬象迭卷舒暮春忽复来和风与节俱
俯临清泉涌仰观嘉木敷周旋我陋圃西瞻广武庐
既贵不忘俭处有能存无镇俗在简约树塞焉足摹
在昔同班司今者并园墟私愿偕黄发逍遥综琴书
举爵茂阴下携手共踌躇奚用遗形骸忘筌在得鱼
　　赠冯文罴　　　　　　　　　　陆机
昔与二三子游息承华南拊翼同枝条翻飞各异寻
苟无凌风翮徘徊守故林慷慨谁为感愿言怀所钦
发轸清洛汭驱马大河阴伫立望朔涂悠悠迥且深
分索古所悲志士多苦心悲情临川结苦言随风吟
愧无杂佩赠良讯代兼金夫子茂远猷款诚寄惠音
　　赠石崇诗　　　　　　　　　　曹嘉
文武应时用兼才在明哲嗟嗟我石生为国之俊杰
入侍于皇闼出则登九列威检肃青徐风发宣吴裔
畴昔谬同位情至过鲁卫分离逾十载思远心增结
愿子鉴斯诚寒暑不逾契
　　答曹嘉诗　　　　　　　　　　石崇
昔常接羽仪俱游青云中敦道训胄子儒化涣以融
同声无异响故使恩爱隆岂惟敦初好款分在令终
孔不陋九夷老氏适西戎逍遥沧海隅可以保王躬
世事非所务周公不足梦元寂令神王是以守至冲
　　赠石崇　　　　　　　　　　　曹摅
涓涓谷中泉郁郁岩下林泄泄群翟飞咬咬春鸟吟
野次何索寞薄暮愁人心三军望衡盖叹息有余音
临肴忘肉味对酒不能斟人言重别离斯情效于今
　　答石崇诗　　　　　　　　　　枣腆
昔我不造备尝颠沛后土倾基皇天陨盖少怀蒙昧
长无耿介遗训莫闻出入靡赖我舅敷命于彼徐方
载咏陟冈言念渭阳乃溯洪流泛身艅艎宵寝晨逝
曷路之长亦既至止愿言以写爰有石侯作镇东夏
宽以抚戎从容柔雅我闻有言居安思危位极则迁
势至必移上德无欲贵道不为妙识先觉通梦皇羲
窃睹堂奥钦蹈明规
　　答魏子悌　　　　　　　　　　卢谌
崇台非一干珍裘非一腋多士成大业群贤济弘绩
遇蒙时来会聊齐朝彦迹顾此腹背羽愧彼排虚翮
寄身荫四岳托好凭三益倾盖虽终朝大分迈畴昔
在危每同险处安不异易俱涉晋昌艰共更飞狐厄
恩由契阔生义随周旋积岂谓乡曲誉谬充本州役
乖离令我感悲欣使情惕理以精神通匪曰形骸隔
妙诗申笃好清义贲幽赜恨无随侯珠以酬荆文璧
　　赠崔温　　　　　　　　　　　前人
逍遥步城隅暇日聊游豫北眺沙漠垂南望旧京路
平陆引长流冈峦挺茂树中原厉迅山阿起云雾
游子恒悲怀举目增永慕良俦不获偕舒情将焉诉
远念贤士风遂存往古务朔鄙多侠气岂惟地所固
李牧镇边城荒夷怀南惧赵奢正疆场秦人折北虑
羁旅及宽政委质与时遇恨以驽蹇姿徒烦非子御
亦既弛负担忝位宰黔庶苟云免罪戾何暇收民誉
儿宽以殿黜终乃最众赋何武不赫赫遗爱常在去
古人非所希短弱自有素何以敷斯辞惟以二子故
　　赠温峤　　　　　　　　　　　郭璞
人亦有言松竹有林及尔臭味异苔同岑言以忘得
交以淡成同匪伊和惟我与生尔神余契我怀子情
携手一豁安知尘冥
　　拟孟冬寒气至　　　　　　　宋刘铄
白露秋风始秋风明月初明月照高楼露落皎元除
迨及凉风起行见寒林□客从远方至赠我千里书
先叙怀旧爱末陈久离居一章意不尽三复情有余
愿遂平生志无使甘言虚
　　赠王太常　　　　　　　　　颜延之
玉水记方流璇源载圆折蓄宝每希声虽秘犹彰彻
聆龙九渊闻凤窥丹穴历听岂多士岿然觏时哲
舒文广国华敷言远朝列德辉灼邦懋芳风被乡耋
侧同幽人居郊扉常昼闭林闾时晏开亟回长者辙
庭昏见野阴山明望松雪静惟浃群化徂生入穷节
豫往诚欢歇悲来非乐阕属美谢繁翰遥怀具短札
　　答灵运　　　　　　　　　　　谢瞻
夕霁风气凉闲房有余清开轩灭华烛月露皓已盈
独夜无物役寝者亦云宁忽获愁霖唱怀劳奏所诚
叹彼行旅艰深兹眷言情伊余虽寡慰殷忧暂为轻
牵率酬嘉藻长揖愧吾生
　　赠故人马子乔六首　　　　　　鲍照
踯躅城上羊攀隅食元草俱共日月辉昏明独何早
夕风飘野箨飞尘被长道亲爱难重陈怀忧坐空老
寒灰灭更然夕华晨更鲜春冰虽暂解冬水复还坚
佳人舍我去赏爱长绝缘欢至不留日感物辄伤年
松生陇□上百尺下无枝东南望河尾西北隐昆崖
野风振山籁朋鸟夜惊离悲凉贯年节葱翠恒若斯
安得草木心不怨寒暑移
种橘南池上种杏北池中池北既少露池南又多风
早寒逼晚岁衰恨满秋容湘滨有灵鸟其字曰鸣鸿
一挹矰缴痛长别远无双
皎如川上鹄赫似握中丹宿心谁不欺明白古所难
凭楹观皓露洒酒荡忧颜永念平生意穷光不忍还
淹留徒攀桂延伫空结兰
双剑将离别先在匣中鸣烟雨交将夕从此遂分形
雌沉吴江里雄飞入楚城吴江深无底楚关有崇扃
一为天地别岂直限幽明神物终不隔千祀傥还并
　　日落望江赠荀丞　　　　　　　前人
旅人乏愉乐薄暮增思深日落岭云归延颈望江阴
乱流大壑长雾匝高林林际无穷极云边不可寻
惟见独飞鸟千里一扬音推其感物情则知游子心
君居帝京内高会日挥金岂念慕群客咨嗟恋景沉
　　答颜延年　　　　　　　　　王僧达
长卿冠华阳仲连擅海阴珪璋既文府精理亦道心
君子耸高驾尘轨实为林崇情符远迹清气洽素襟
结游略年义笃顾弃浮沉寒荣共偃曝春酝时献斟
聿来岁序暄轻云出东岑麦垄多秀色杨园流好音
欢此乘日暇忽忘逝景侵幽何用慰翰墨久谣吟
栖凤难为条淑贶非所临诵以永周旋匣以代兼金
　　答王世子　　　　　　　　　齐谢脁
飞雪天山来飘聚绳棂外苍云暗九重北风吹万籁
有酒招亲朋思与清颜会熊席惟尔安羔裘岂吾带
公子不垂堂谁肯怜萧艾
　　答刘孝绰　　　　　　　　　梁任昉
　孝绰绘之子年十四父党沈约任昉等闻其名命
　驾造焉昉尢相赏爱天监初孝绰起家著作佐郎
　为归沐诗赠昉昉报曰
阅水既成澜藏舟遂移壑彼美洛阳子投我怀秋作
久敬类诚言吹嘘似嘲谑兼称夏云尽复陈秋树索
讵慰耋嗟人徒深老夫托直史兼褒贬辖司专疾恶
九折多美疹匪报庶良药子其崇锋□春耕励秋获
　　赠柳真阳　　　　　　　　　　吴均
王孙清且贵筑室芙蓉池罗生君子树种女贞枝
南□帖云母北户映琉璃衔书辘轳凤坐水玉盘螭
朝衣茱□锦夜覆葡萄卮联翩骖赤兔窈窕驾青骊
龙泉甚鸣利如何独不知
　　赠柳秘书　　　　　　　　　　前人
蘼芜与丹桂奇心复奇骨已蔽苍龙门又影凤皇阙
紫云依夜来清风扶晚发鸳鹭若上天寄声谢明月
　　遥赠周承　　　　　　　　　　前人
巨石乱天涯杂树郁参差伯鱼留蜀郡长房还葛陂
练练波中月亭亭云上枝高岑蔽人者无处得相知
　　赠朱从事　　　　　　　　　　前人
我行欲何之千里寻胶漆长葭历渚生□蒲缘岸出
袅袅能随风离离堪度日客思已飘荡相思复非一
未得幸殷勤先作数行泣
　　赠周散骑兴嗣二首　　　　　　前人
子云好饮酒家在成都县制赋已百篇弹琴复千转
敬通不富豪相如本贫贱共作失职人包山一相见
昔贤当路者声名振华夏朱轮玳瑁车紫鞚连钱马
朝花舞风中夜月窥窗下想君贵易朋居然应见舍
　　赠周兴嗣四首　　　　　　　　前人
孺子贱而贫且非席上珍惟安莱芜甑兼慕林宗巾
百年逢缱绻千里遇殷勤愿持江南蕙以赠生刍人
思君欲何言中心乱如雾泪下非一端愁来谁有数
子为冯敬通不减汲长孺千里无关梁安得王乔屦
与君初相知不言异一宿意欲褰衣裳阴云乱人目
之子伏高卧伊予空杼轴无由渡淇水见此猗猗竹
可怨思公子终自不敢言青松蔽南陇白云生北园
沈忧无人语默念空凭轩安得湛卢剑以报相知恩
　　入兰台赠王治书僧孺　　　　　前人
故人扬子云挍书麟阁下寂寞少交游纷纶富文雅
予为陇西使寓居洛阳社相思非不深行行避□马
　　诣周承不值因赠此诗　　　　　前人
竹枝任风转兰心逐风卷青云叶上团白露花中泫
闻君入骑□聊寄锦中书一随平原客宁忆豫章徐
　　周承未还重赠　　　　　　　　前人
石渠□无人子云今何在顾望独怀忧衔杯竟谁待
散雪逐吹寒蓬姿浮霜采甘泉无竹花鹓雏欲还海
　　酬郭临丞　　　　　　　　　　前人
闻君立名义我亦倦晨征马在城上蹀剑自腰中鸣
白日辽川暗黄尘陇坻惊愿君但衔酒深知有素诚
　　暮秋答朱记室　　　　　　　　何逊
游扬日色浅骚屑风音劲寒潭见底清风色极天净
寸阴坐销铄千里长辽迥桃李尔繁华松柏余本性
故心不存此高文徒可咏
　　酬范记室云　　　　　　　　　前人
林密户稍阴草滋□欲暗风光□上轻日色花中乱
相思不独欢伫立空为叹清谈莫共理繁文徒可玩
高唱子自轻继音予可惮
　　落日前墟望赠范广州云　　　　前人
缘沟绿草蔓扶楦杂华舒轻烟淡柳色重霞映日余
遥遥长路远寂寂行人□我心怀硕德思欲命轻车
高门盛游侣谁肯进畋渔
　　答丘长史　　　　　　　　　　前人
宿昔敦远游名分乃异路千里溯波潮一朝披云雾
从容舍密勿缱绻论襟趣披文极诋诃析理穷章句
明钟信有待巨海谁能喻奔景骤西倾还途忽东骛
黄花发岸草赤叶翻高树渔舟乍回归沙禽时独赴
宴年时未几离歌倏成赋伊我念幽关夫君思赞务
短翮方息飞长辔日先驱曝鳃
阙
二字
走逸翮康时务
握手异沈浮佳期安可屡
　　敬酬王明府　　　　　　　　　前人
星稀初可见月出未成光澄江照远火夕霞隐连樯
贱躯临不测玉体畏垂堂念别已零泪况乃思故乡
　　石头答庾郎丹　　　　　　　　前人
高树荫楼密细草绿成被黄鹂隐叶飞蛱蝶萦空戏
阴岑自尔悦寂寥予罕寄相如阻禁闱何由从简易
　　酬陆长史倕　　　　　　　　刘孝绰
王粲始一别犹且叹风云况余屡之远与子亟离群
如何持此念复为今日分分悲宛如昨弦望殊挥霍
行舟虽不见行程犹可度度君路应远期寄新诗返
相望且相思劳朝复劳晚薄暮阍人进果得承芳信
殷勤览妙书留连披雅韵冽洲财赋总慈山行旅镇
已切临睨情遽动思归引归欤不可即前途方未极
览讽欲谖诮研寻还慨息来喻勖雕金比质非所任
虚薄无时用徘徊守故林屏居青门外结宇灞城阴
竹庭已南映池牖复东临乔柯贯檐上垂条拂户阴
条开风暂入叶合影还沈帷屏溽早露阶溜扰昏禽
衡门谢车马宾席简衣簪虽愧阳陵曲宁无流水琴
萧条聊属和寂寞少知音平生竟何托怀抱共君深
一朝四美废方见百忧侵曰余滥官守因之溯庐久
水接浅原阴山带荆门右从容少职事疲病□僚友
命驾独寻幽淹留宿庐阜庐阜擅高名岧岧凌太清
舒云类紫府标霞同赤城北上轮难进东封马易惊
未若兹山险车骑息逢迎山横路似绝径侧树如倾
蒙笼乍一启磥硊无暂平倚岩忽回望援萝遂上征
乍观秦帝石复□周王城交峰隐玉溜对涧距金楹
风传凤台管云渡洛滨笙紫书时不至丹炉且未成
无因追羽翮及尔宴蓬瀛蓬瀛不可托怅然反城郭
时过马鸣院偶□鹿园阁既异人世劳聊比化城乐
影塔图花树经台总香药月殿曜朱旛风轮和宝铎
园楦即重岭阶基仍巨壑朝猿响甍栋夜水声帷薄
余景骛登临方宵尽谈谑谈谑有名僧慧义似传灯
远师教逾阐生公道复弘小乘非汲引法善招报能
积迷顿已悟为欢得未曾为欢诚已往坐卧犹怀想
况复心所积兹地多谐赏惜哉无轻轴更泛轮湖上
可思不可见离念空盈荡贾生傅南国平子相东阿
优游匡赞罢纵横辞赋多方才幸同贯无令绝咏歌
幽谷虽云阻烦君计吏过
　　答何记室　　　　　　　　　　前人
游子倦飘蓬瞻途杳未穷晨征凌迸水暮宿犯颓风
出洲分去燕向浦逐归鸿兰芽隐陈叶荻苗抽故丛
忽忆园间柳犹伤江际枫吾生弃武骑高视独辞雄
既殚孝王产兼倾卓氏僮罢籍睢阳囿陪谒建章宫
纷余似凿枘方圆殊未工黑貂久自敝黄金屡已空
去辞追楚穆还耕耦汉冯巧拙良为异出处嗟莫同
若厌兰台石见访灞陵东
　　答张左西　　　　　　　　　　前人
相思如三月相望非两宫持此连枝树暂作背飞鸿
若人惠思我摛藻蔚雕虫仙掌方晞露灵乌正转风
方假排虚翮相与北山丛
　　归沐呈任中丞昉　　　　　　　前人
　南史云孝绰天监初为著作郎为归沐诗以赠任
　昉即此诗也
步出金华省还望承明庐壮哉宛洛地佳丽实皇居
虹霓拖飞阁兰芷覆清渠圆渊倒荷芰方镜写簪裾
白云夏峰尽青槐秋叶□自我从人爵蟾兔屡盈虚
杀青徒已汗司举未云书文昌愧通籍临邛幸第如
夫君多敬爱蟠木滥吹嘘时时释簿领驺驾入吾庐
自唾诚砆无以俪璠玙但愿长闲暇酌醴焚枯鱼
　　报王永兴观田　　　　　　　　前人
重门寂已暮案牍罢嚣尘轻凉生笋席微风起扇轮
浮瓜聊可贵溢酒亦成珍复有寒泉井兼以莹心神
眷彼忘言客闲居伊洛滨顾已惭困地徒知姜桂辛
但愿崇明德无谓德无邻
　　酬江总诗　　　　　　　　　刘之遴
上位居崇礼寺署邻栖息忌闻晓驺唱每畏晨光赩
高谈意未穷晤对赏无极探志共遨游休沐忘退食
曷用销鄙吝枉趾觏颜色上下数千载扬榷吐胸臆
　　答何郎　　　　　　　　　　　孙擢
幽居少怡乐坐静对嘉林晚花犹结子新竹未成阴
夫君阻清切可望不可寻处处多萱草赖此慰人心
　　赠何记室联句不成　　　　　　江革
龙鳞无复彩凤趐于兹铩畴昔似翩翩今辰何乙乙
　　赠何记室　　　　　　　　　　前人
刻猴虽言巧辨对今知章且欣共卮酒勿道滥衣裳
　　赠贺左丞萧舍人　　　　　　陈江总
輶轩通八表旌节骛三秦听歌酬敏对继好伫行人
贺生思沈郁萧弟学纷纶共有笔端誉皆为席上珍
离情徒悄悄征旅日駪駪黄河分太史一曲悲千里
海内平生亲中朝流寓士痛哉悯梁祚于焉三十祀
锺仪絷不归盛宪悲何已陇头心断绝尔为参生死
回首望长安犹如蜀道难函关分地轴华岳接天坛
行□方境逝去棹舣江干芦花霜外白枫叶水前丹
翔鸥方怯冻落雁不胜弹辉辉盛王道时务婴疲老
九流倦耳目十年变怀抱何以敦岐路凄然缀辞藻
江南有桂枝塞北无萱草斗酒未为别垂堂深自保
　　遇长安使寄裴尚书　　　　　　前人
传闻合浦叶远向洛阳飞北风尚嘶马南冠独不归
去云目徒送离琴手自挥秋蓬失处所春草屡芳菲
太息关山月风尘客子衣
　　赠周处士　　　　　　　　北周王褒
我行无岁月征马屡盘桓崤曲三危岨关重九折难
犹持汉使节尚服楚臣冠巢禽疑上幕惊羽畏虚弹
飞蓬去不已客思渐无端壮志与时歇生年随事阑
百龄悲促命数刻念余欢云生陇底黑桑□蓟北寒
鸟道无蹊径清汉有波澜思君化羽翮要我铸金丹
　　答杨世子　　　　　　　　隋孙万寿
太华五千仞长河九万里山川每蕴玉人物多君子
丞相朝所宗太尉国之纪若人惟杰出济世承余祉
趋庭遵教义博物兼文史奇声振宛洛雅论穷名理
伊余苦疲病寂寞罕宾游不言驱驷马于焉访一丘
缟纻始云赠胶漆乃相投伏枕空长想骖蹇遂无由
忽此承来翰华藻殊辉焕虽则滥吹嘘可以蠲忧叹
怀袖终不灭掌握方留玩和风初应律山莺已复新
芳菲徒自好节物不关人劳歌虽有曲无以报阳春
　　赠陆常侍　　　　　　　　　　王胄
相知四十年别离万余里君留五湖曲余去三河涘
寒松君后雕溺灰余仅死何言西北云复觌东南美
深交不忘故飞觞敦宴喜赠藻发中情奇音迈流征
追惟中岁日于斯同□止思之宛如昨倏焉逾二纪
畴昔多朋好一旦埋蒿里无人莫己知有恸伤知己
把臂还相泣岿然吾与子沾襟行自念哀哉亦已矣
吾归在漆园着书试词理劳息乃殊致存亡宁异轨
大路不能遵咄哉情可鄙
　　又答贺属　　　　　　　　　　前人
外黄初邸客蜀郡晚琴声本欲从张耳何曾说马卿
定知游道日非是第如行高文拟杂佩善谑间瑶琼
前书言家室末叙挂簪缨问仁宁伐国扬波岂乱清
闻有阳台客常留入梦情无为嗟独割空引助庖名
　　答江学士协　　　　　　　　周若水
弱龄爱丘壑与子亟忘归开襟对泉石携手玩芳菲
忽闻朝市变斯乐眇难追意气酒中改容颜镜里衰
祁寒伤暮节落景促余晖野旷蓬常转林遥鸟倦飞
故友轻金玉万里嗣音徽乡关不可望客泪徒沾衣
　　同崔传答贤弟　　　　　　　唐王维
洛阳才子姑苏客杜宛殊非故乡陌九江枫树几回
青一片扬州五湖白扬州时有下江兵兰陵镇前吹
笛声夜火人归富春郭秋风鹤唳石头城周郎陆弟
为俦侣对舞前溪歌白纻曲几书留小史家草堂棋
赌山阴墅衣冠若话外台臣先数夫君席上珍更闻
台阁求三语遥想风流第一人
　　寄河上段十六　　　　　　　　前人
与君相见即相亲闻道君家在孟津为见行舟试借
问客中时有洛阳人
　　别梁锽　　　　　　　　　　　李颀
梁生倜傥心不羁途穷气盖长安儿回头转眄似雕
鹗有志飞鸣人岂知虽云四十无禄位曾与大军掌
书记抗辞请刃诛部曲作色论兵犯二帅一言不合
龙□侯击剑拂衣从此弃朝朝饮酒黄公垆脱帽露
顶争叫呼庭中犊鼻昔常挂怀里琅玕今在无时人
见子多落魄共笑狂歌非远图忽然遣跃紫骝马还
是昂藏一丈夫洛阳城头晓霜白层冰峨峨满川泽
但闻行路吟新诗不叹举家无担石莫言贫贱长可
欺覆篑成山当有时莫言富贵长可托木槿朝看暮
还落不见古时塞上翁倚伏由来任天作去去沧波
勿复陈五湖三江愁杀人
　　答杨奉礼　　　　　　　　　　前人
多病守山郡自得接嘉宾不见三四日旷若十余旬
临觞独无味对榻已生尘一咏舟中作洒雪忽惊新
烟波见栖旅景物具昭陈秋塘惟落叶野寺不逢人
白事庭吏简闲居文墨亲高天池阁静寒菊霜露频
应当整孤棹归来展殷勤
　　宿扬子津寄刘处士　　　　　孟浩然
所思在梦寐欲往大江深日夕望京口烟波愁我心
心驰茅山洞目极枫树林不见少微隐星霜劳夜吟
　　赠卢司户　　　　　　　　　　李白
秋色无远近出门尽寒山白云遥相识待我苍梧间
借问苏□鹤西飞几时还
　　赠何判官昌皓　　　　　　　　前人
有时忽惆怅匡坐至夜分平明空啸□思欲解世纷
心随长风去吹散万里云羞作济南生九十诵古文
不然拂剑起沙漠收奇勋老死阡陌间何因扬清芬
夫子今管乐英才冠三军终与同出处岂将沮溺群
　　赠裴司马　　　　　　　　　　前人
翡翠黄金缕绣成歌舞衣若无云间月谁可比光辉
秀色一如此多为众女讥君恩移昔爱失宠秋风归
愁苦不窥邻泣上流黄机天寒素手冷夜长烛复微
十日不满匹鬓蓬乱如丝犹是可怜人容华世中稀
向君发皓齿顾我莫相违
　　早秋赠裴十七仲堪　　　　　　前人
远海动风色吹愁落天涯南星变大火热气余丹霞
光景不可回六龙转天车荆人泣美玉鲁叟悲匏瓜
功业若梦里抚琴发长嗟裴生信英迈崛起多才华
历抵海岱豪结交鲁朱家复携两少妾艳色惊荷花
双歌入青云但惜白日斜穷溟出宝贝大泽饶龙蛇
明主倘见收烟霄路非赊时命若不会归应炼丹砂
　　赠崔司户文昆季　　　　　　　前人
双珠出海底俱是连城珍明月两特达余辉傍照人
英声振名都高价动殊邻岂伊箕山故特以风期亲
惟昔不自媒担簦西入秦攀龙九天上忝列岁星臣
布衣侍丹墀密勿草丝纶才微惠渥重谗巧生缁磷
一去已十载今来复盈旬清霜入晓鬓白露生衣巾
侧见绿水亭开门列华茵千金散义士四坐无凡宾
欲折月中桂特为寒者薪路傍已窃笑天路将何因
垂恩傥丘山报德有微身
　　酬崔五郎中　　　　　　　　　前人
朔云横高天万里起秋色壮士心飞扬落日空叹息
长啸出原野凛然寒风生幸遭圣明时功业犹未成
奈何怀良图郁悒独愁坐杖策寻英豪立谈乃知我
崔公生民秀缅邈青云姿制作参造化托讽含神祇
海岳尚可倾吐诺终不移是时霜逸寒逸兴临华池
起舞拂长剑四坐皆扬眉因得穷欢情赠我以新诗
又结汗漫期九垓远相待举身□蓬壶濯足弄沧海
从此凌倒景一去无时还朝游明光宫暮入阊阖关
但得长把袂何必嵩丘山

　经乱后将避地剡中留赠崔宣城　前人
双鹅飞洛阳五马渡江侥何意上东门胡雏更长啸
中原走豺虎烈火焚宗庙太白昼经天颓阳掩余照
王城皆荡覆世路成奔峭四海望长安颦眉寡西笑
苍生疑落叶白骨空相吊连兵似雪山破敌谁能料
我垂北溟翼且学南山豹崔子贤主人欢娱每相召
胡□紫玉笛却坐青云叫杨花满州城置酒同临眺
忽思剡溪去水石远清妙雪尽天地明风开湖山貌
闷为洛生咏醉发吴越调赤霞动金光日足森海峤
独散万古意闲垂一溪钓猿近天上啼人移月边棹
无以墨绶苦来求丹砂要华发长折腰将贻陶公诮
　　自汉阳病酒归寄王明府　　　　前人
去岁左迁夜郎道琉璃砚水长枯槁今岁□放巫山
阳蛟龙笔翰生辉光圣主还听子虚赋相如却与论
文章愿扫鹦鹉洲与君醉百场啸起白云飞七泽歌
吟渌水动三湘莫惜连船沽美酒千金一掷买春芳
　　赠裴十四　　　　　　　　　　前人
朝见裴叔则朗如行玉山黄河落天走东海万里写
入胸怀间身骑白鼋不敢渡金高南山买君顾徘徊
六合无相知飘若浮云且西去
　　醉后赠从甥高镇　　　　　　　前人
马上相逢揖马鞭客中相见客中怜欲邀击筑悲歌
饮正值倾家无酒钱江东风光不借人枉杀落花空
自春黄金逐手快意尽昨日破产今朝贫丈夫何事
空笑傲不如烧却头上巾君为进士不得进我被秋
霜生旅鬓时清不及英豪人三尺儿童重廉蔺匣中
盘剑装蜡鱼闲在腰闲未用渠且将换酒与君醉醉
归托宿吴专诸
　　赠从弟南平太守之遥　　　　　前人
少年不得意落魄无安居愿随任公子欲钓吞舟鱼
常时饮酒逐风景壮心遂与功名□兰生谷底人不
锄云在高山空卷舒汉家天子驰驷马赤车蜀道迎
相如天门九重谒圣人龙颜一解四海春彤庭左右
呼万岁拜贺明主收沉沦翰林秉笔回英眄麟阁峥
嵘谁可见承恩初入银台门着书独在金銮殿龙驹
雕镫白玉鞍象□绮席黄金盘当时笑我微贱者却
来请谒为交欢一朝谢病游江海畴昔相知几人在
前门长揖后门关今日结交明日改爱君山岳心不
移随君云雾迷所为梦得池塘生春草使我长价登
楼诗别后遥传临海作可见羊何共和之
　　江夏赠韦南陵冰　　　　　　　前人
胡骄马惊沙尘起胡雏饮马天津水君为张掖近酒
泉我窜三巴九千里天地再新法令宽夜郎迁客带
霜寒西忆故人不可见东风吹梦到长安宁期此地
忽相遇惊喜茫如堕烟雾玉箫金管喧四筵苦心不
得伸长句昨日绣衣倾绿樽病如桃李竟何言昔骑
天子大宛马今乘款段诸侯门赖遇南平豁方寸复
兼夫子持清论有似山开万里云四望青天解人闷
人闷还心闷苦辛长苦辛愁来饮酒二千石寒灰重
暖生阳春山翁醉后能骑马别是风流贤主人头陀
云月多僧气山水何曾称人意不然鸣笳按鼓戏沧
流呼取江南女儿歌棹讴我且为君槌碎黄鹤楼君
亦为吾倒却鹦鹉洲赤壁争雄如梦里且须歌舞宽
离忧
　　醉后答丁十八以诗讥余槌碎黄鹤楼
　　　　　　　　　　　　　　　　前人
黄鹤高楼已槌碎黄鹤仙人无所依黄鹤上天诉玉
帝却放黄鹤江南归神明太守再雕饰新图粉壁还
芳菲一州啸我为狂客少年往往来相讥君平帘下
谁家子云是辽东丁令威作调我惊逸兴远白云绕
笔前飞待取明朝酒醒罢与君烂熳寻春晖
　　早秋单父南楼酬窦公衡　　　　前人
白露见日灭红颜随霜雕别君若俯仰春芳辞秋条
泰山嵯峨夏云在疑是白波涨东海散为飞雨川上
来遥帷却卷青浮埃知君独坐青轩下此时结念同
所怀我闭南楼看道书幽岩清寂在仙居曾无好事
来相访赖尔高文一起予
　　答杜秀才五松见赠　　　　　　前人
昔献长杨赋天开云雨欢当时待诏承明里皆道扬
雄才可观□赐飞龙二天马黄金络头白玉鞍浮云
蔽日去不返总为秋风摧紫兰角巾东出商山道采
秀行歌咏芝草路逢园绮啸向人两君解来一何好
闻道金陵龙虎盘还同谢朓望长安千峰夹水向秋
浦五松名山当夏寒铜井炎炉歊九天赫如铸鼎荆
山前陶公矍铄呵赤电回禄睢盱扬紫烟此中岂是
久留处便欲烧丹从列仙爱听松风且高卧飕飕吹
尽炎氛过登崖独立望九州阳春欲奏谁相和闻君
往年游锦城章仇尚书倒屣迎飞笺络绎奏明主天
书降问回恩荣骯脏不能就珪组至今空扬高蹈名
夫子工文绝世奇五松新作天下推吾非谢尚邀彦
伯异代风流各一时一时相逢乐在今拂袖白云开
素琴弹为三峡流泉音从兹一别武陵去去后桃花
春水深
　　答李澣三首　　　　　　　　韦应物
孤客逢春暮缄情寄旧游海隅人使远书到洛阳秋
马卿犹有壁渔父自无家想子今何处扁舟隐荻花
林中观易罢溪上对鸥闲楚俗饶辞客何人最往还
　　酬于侍郎湖南见寄十四韵　　　包佶
桂岭千崖断湘流一派通长沙今贾傅东海旧于公
章甫经殊俗离骚继雅风金闺文作字玉匣气成虹
翰墨时无侣丹青夙在工主恩留左掖人望积南宫
巧拙循名异浮沉顾位同九迁归上略三已契愚衷
责谢庭中吏悲宽塞上翁楚才欣有适燕石愧无功
山晓重岚外林春苦雾中雪花翻海鹤波影倒江枫
去札频逢信回帆早挂空避贤方有日非敢爱微躬
　　相从行赠严二别驾　　　　　　杜甫
我行入东川十步一回首成都乱罢气萧瑟浣花草
堂亦何有梓州豪俊大者谁本州从事知名久把臂
开樽饮我酒酒酣击剑蛟龙吼乌帽拂尘青螺粟紫
衣将炙绯衣走铜盘烧蜡光吐日夜如何其初促膝
黄昏始扣主人门谁谓俄顷胶在漆万事尽付形骸
外百年未见欢娱毕神倾意豁真佳士久客多忧今
愈疾高视乾坤又可愁一躯交态同悠悠垂老遇君
未恨晚似君须向古人求
　　奉赠射洪李四丈　　　　　　　前人
丈人屋上乌人好乌亦好人生意气豁不在相逢早
南京乱初定所向邑枯槁游子无根株茅斋付秋草
东征下月峡挂席穷海岛万里须十金妻孥未相保
苍茫风尘际蹭蹬骐驎老志士怀感伤心胸已倾倒
　　奉答岑参补阙见赠　　　　　　前人
窈窕清禁闼罢朝归不同君随丞相后我往日华东
冉冉柳枝碧娟娟花□红故人得佳句独赠白头翁
　　奉酬李都督表文早春作　　　　前人
力疾坐清晓来诗悲早春转添愁伴客更觉老随人
红入桃花嫩青归柳叶新望乡应未已四海尚风尘
　　酬高使君相赠　　　　　　　　前人
古寺僧牢落空房客寓居故人供禄米邻舍与园蔬
双树容听法三车肯载书草元吾岂敢赋或似相如
　　奉酬寇十侍御锡见寄四韵复寄寇
　　　　　　　　　　　　　　　　前人
往别郇□地于今四十年来簪御府笔故泊洞庭船
诗忆伤心处春深把臂前南瞻按百越黄帽待君偏
　　酬韦韶州见寄　　　　　　　　前人
养拙江湖外朝廷记忆□深惭长者辙重得故人书
白发丝难理新诗锦不如虽无南去雁看取北来鱼
　　简吴郎司法　　　　　　　　　前人
有客乘舸自忠州遣骑安置瀼西头古堂本买藉□
豁借汝迁居停宴游云石荧荧高叶晓风江飒飒乱
帆秋却为姻娅过逢地许坐层轩数散愁
　　赠韦左丞丈济　　　　　　　　前人
　自注云济之兄洹亦为给事中
左辖频虚位今年得旧儒相门韦氏在经术汉臣须
时议归前烈天伦恨莫俱鸰原荒宿草凤沼接亨衢
有客虽安命衰容岂壮夫家人忧几杖甲子混泥涂
不谓矜余力还来谒大巫岁寒仍顾遇日暮且踟蹰
老骥思千里饥鹰待一呼君能微感激亦足慰榛芜
　　奉留赠集贤院崔于二学士
崔国辅
于休烈也

　　　　　　　　　　　　　　　　前人
昭代将垂白途穷乃叫阍气冲星象表词感帝王尊
天老书题目春官验讨论倚风遗鶂路随水到龙门
竟与蛟螭杂宁无燕雀喧青冥犹契阔陵厉不飞翻
儒术诚难起家声庶已存故山多药物胜概忆桃源
欲整还乡□长怀禁掖垣谬称三赋在难述二公恩
　　奉赠鲜于京兆二十韵　　　　　前人
王国称多士贤良复几人异才应间出爽气必殊伦
始见张京兆宜居汉近臣骅骝开道路雕鹗离风尘
侯伯知何算文章实致身奋飞超等级容易失沈沦
脱略磻溪钓操持郢匠斤云霄今已逼台衮更谁亲
凤穴雏皆好龙门客又新义声纷感激败绩自逡巡
途远欲何向天高难重陈学诗犹孺子乡赋念嘉宾
不得同错吁嗟后□诜计□疑翰墨时过忆松筠
献纳纡皇眷中间谒紫宸且随诸彦集方觊薄才伸
破胆遭前政阴谋独秉钧微生沾忌刻万事益酸辛
交合丹青地恩倾雨露辰有儒愁饿死早晚报平津
　　赠虞十五司马　　　　　　　　前人
远师虞秘监今喜识元孙形像丹青逼家声器宇存
凄凉怜笔势浩荡问辞源爽气金天豁清谈玉露繁
伫鸣南岳凤欲化北溟鲲交态知浮俗儒流不异门
过逢联客位日夜倒芳樽沙岸风鸣叶云江月上轩
百年嗟已半四座敢辞喧书籍终相与青山隔故园
　　寄韦有夏郎中　　　　　　　　前人
省郎忧病士书信有柴胡饮子频通汗怀君想报珠
亲知天畔少药饵峡中无归楫生衣卧春鸥洗翅呼
犹闻上急水早作取平涂万里皇华使为僚记腐儒
　　寄李十四员外布十二韵　　　　前人
　自注云新除司议郎万州别驾虽尚伏枕已闻理
　装
名参汉望苑职述景题舆巫峡将之郡荆门好附书
远行无自苦内热比何如正是炎天阔那堪野馆□
黄牛平驾浪画鹢上凌虚试待盘涡歇方期解缆初
闷能过小径自为摘嘉蔬渚柳元幽僻村花不扫除
宿阴繁素柰过雨乱红蕖寂寂夏先晚泠泠风有余
江清心可莹竹冷发堪梳直作移巾几秋帆发敝庐
　　答郑十七郎一绝　　　　　　　前人
雨后过畦润花残步屐迟把文惊小陆好客见当时
　　投简梓州幕府兼简韦十郎　　　前人
幕下郎官安稳无从来不奉一行书固知贫病人须
弃能使韦郎迹也□
　　谢卢十一过宿　　　　　　　皇甫冉
乞还方未遂日夕望云林况复经春草何妨问此心
闭门公务散枉策故情深遥夜他乡酒同君梁甫吟
　　酬张继　　　　　　　　　　　前人
怅望南徐登北固迢迢西塞望东关落日临川问音
信寒潮惟带夕阳还
　　赴李少府庄失路　　　　　　　前人
君家南郭白云连正待情人弄石泉月照烟花迷客
路苍苍何处是伊川
　　冬夜寓居寄储太祝　　　　　　薛据
自为洛阳客夫子吾知音爱义能下士时人无此心
奈何离居夜巢鸟飞空林愁坐至月上复闻南邻砧
　　赠康洽　　　　　　　　　　　李端
黄须康兄酒泉客平生出入王侯宅今朝醉卧又明
朝忽忆故乡头己白流年恍惚瞻西日陈事苍茫指
南陌声名恒压鲍参军班位不过扬执戟迩来七十
遂无机空是咸阳一布衣后辈轻肥贱衰朽五侯门
馆许因依自言万物有移改始信桑田变成海同时
献赋人皆尽共壁题诗君独在步出东城风景和青
山满眼少年多汉家尚壮今则老发短心长知奈何
华堂举杯白日晚龙钟相见谁能免君今已反我正
来朱颜宜笑能几回借问朦胧花树下谁家畚插筑
高台
　　夜中得循州赵司马侍郎书因寄回使
　　　　　　　　　　　　　　　　卢纶
瘴海寄双鱼中宵达我居两行灯下泪一纸岭南书
地说炎蒸极人称老病余殷勤报贾谊莫共酒杯□
　　春日野望寄钱员外起　　　　司空曙
草长花满树羸病强寻春无复少年意空余白发身
青原晴见水白社静逢人寄谢南宫客轩车不可亲
　　酬李端校书　　　　　　　　　前人
绿槐垂穗乳鸦飞忽忆山中独未归青镜流年看发
变白云芳草与心违幸逢酒客春游惯久别林僧夜
坐稀昨日闻君到城府莫将簪弁胜荷衣
　　酬崔峒　　　　　　　　　　　王烈
徇世甘长往逢时一官欲朝青琐去羞向白云看
荣宠无心易艰危抗节难思君写怀抱非敢和幽兰
　　晨兴赠友寄呈窦使君　　　　武元衡
江陵岁方晏晨起眄庭柯白露伤红叶清风断绿萝
徇时真气索念远幽怀多夙昔东山意纵横南浦波
有美婵娟子百虑攒双蛾缄情郁不舒幽竹自骈罗
为余歌寒苦旨酒朱颜酡两鬓倏云变功名将奈何
　　旬假西亭寄呈熊郎中副使　　　前人
旬休屏戎事凉雨北□眠一夜江城梦万里绕山川
草木散幽气池塘鸣早蝉妍芳落春后旅思生秋前
红槿粲庭艳绿浦繁渚烟行歌独酌谣坐发朱丝弦
哀玉不可扣华觞徒湛然闻君东林卧郡阁旷周旋
酬对龙象侣灌注清冷泉如何无碍智犹若病牵缠
　　祗命赴京途次淮口因书所怀却寄使府群公
　　　　　　　　　　　　　　　权德舆
弱植素寡偶趋时非所任感恩再登龙求友皆断金
彪炳观奇彩凄锵闻雅音适欣佳期接遽叹离思侵
靡靡遵远道忡忡劳寸心难成独酌谣空奏伐木吟
泬寥清冬时萧瑟白昼阴交欢谅如昨滞念纷在今
因风试矫翼倦飞会归林向晚清淮驶回首楚云深
　　早发杭州泛富春江寄陆三十一公佑
　　　　　　　　　　　　　　　　前人
候晓起徒驭春江多好风白波连青云荡漾晨光中
四望浩无际沈忧将此同未离奔走途但恐成悲翁
俯视触饵鳞仰目凌霄鸿缨尘日已厚心累何时空
泛泛此人世所向皆樊笼惟应杯中物醒醉为穷通
故人元圃姿琼树纷菁葱终当此山去共结兰桂丛
　　江汉一首答孟郊　　　　　　　韩愈
江汉虽云广乘舟渡无艰流沙信难行马足常往还
凄风结冲波狐裘能御寒终宵处幽室华烛光烂烂
苟能行忠信可以居夷蛮嗟余与夫子此义每所敦
何为复见赠缱绻在不谖
　　令狐相公频示新什早春南望遥想汉中因抒
　　短章寄诚素　　　　　　　　刘禹锡
军城临汉水旌□起春风远思见江草归心看塞鸿
野花沿古道新叶映行宫惟有诗兼酒朝朝两不同
　　答郭郎中　　　　　　　　　　孟郊
松柏死不变千年色青青志士贫更坚守道无异营
每弹潇湘瑟独抱风波声中有失意吟知者泪满缨
何以报知者永存坚与贞
　　赠裴枢端公　　　　　　　　　前人
君子量不极胸吞百川流嫉邪霜气直问客春辞柔
日户昼辉静月杯宵景幽咏惊芙蓉发啸激风飙秋
鸾步独无侣鹤音仍寡俦幸沾分寸顾散此千万忧
　　寄李渤　　　　　　　　　　　张籍
五度溪头踯躅红嵩阳寺里讲时钟春山处处行应
好一月看花到几峰
　　逢贾岛　　　　　　　　　　　前人
僧房逢着款冬花出寺行吟日已斜十二街中春雪
遍马蹄今去入谁家
　　钱塘赠武翊黄　　　　　　　章孝标
曾将心剑作戈矛一战名场造化愁花锦文章开四
面天人科第上三头鸳鸿待侣飞清禁山水缘情住
外州时伴庾公看海月好吟诗断望潮楼
　　赠刘宽夫昆季　　　　　　　　前人
文聚星辰衣彩霞问谁兄弟是刘家雁行云掺参差
翼琼树风开次第花天假声名悬日月国凭骚雅变
浮华曾穷晋汉儒林传龙虎虽多未足夸
　　赠韩协律　　　　　　　　　朱庆余
永日微吟在竹前骨清惟爱漱寒泉门闲多有投文
客身病长无买药钱岭寺听□频独宿湖亭避宴动
经年亲知尽怪□荣禄的是将心暗学禅
　　王秀才自越见访不遇题诗而回因以酬寄
　　　　　　　　　　　　　　　　许浑
南斋知数宿半为木兰开晴阁留诗遍春帆载酒回
烟深扬子宅云断越王台自有孤舟兴无妨更一来
　　赠高处士　　　　　　　　　　前人
宅前云水满高兴一书生垂钓有深意望山多远情
夜□留客宿春酒劝僧倾未作干时计何人问姓名
　　赠王处士　　　　　　　　　　前人
归卧养天真鹿裘乌角巾茂陵闲久病彭泽醉长贫
冠盖西园夜笙歌北里春谁怜清渭曲又老钓鱼人
　　虎丘寺赠鱼处士　　　　　　　赵嘏
兰若云深处前年客重过岩空秋色动水阔夕阳多
早负江湖志今如鬓发何惟君闲胜我钓艇在烟波
　　赠李秘书　　　　　　　　　　前人
束带临风气调新孔门才业独谁伦杉松韵冷雪溪
暗鸾鹤势高天路春美玉韫来休问价芳枝攀去正
无尘莫将芸阁轻科第须作人间第一人
　　戏赠张书记　　　　　　　　李商隐
别馆君孤枕空庭我闭关池光不受月野气欲沈山
星汉秋方会关河梦几还危弦伤远道明镜惜红颜
古木含风久平芜尽日闲心知两愁绝不断若连环
　　赠张祜　　　　　　　　　　　杜牧
诗韵一逢君平生称所闻粉毫惟画月琼尺只裁云
黥阵人人慑秋星历历分数篇留别我羞杀李将军
　　寄宋州田中丞　　　　　　　　贾岛
古郡近南徐关河万里余相思深夜后未答去秋书
自别知音少难忘识面初旧山期已久门掩数畦蔬
　　赠池州张太守　　　　　　　殷文圭
神珠无颣玉无瑕七叶簪貂汉相家阵面奔星破犀
象笔头飞电跃龙蛇绛帏夜坐穷三史红□春行到
九华只怕池人留不住别迁征镇拥高牙
　　赠赵学士　　　　　　　　　李建勋
常钦赵夫子远作五侯宾见面到今日操心如古人
醉同华席少吟访野僧频寂寂长河畔荒斋与庙邻

　赠答部艺文四
诗
　　赠马道士　　　　　　　　宋李九龄
水共逍遥云共孤混时言笑只佯愚经年但醉宜城
酒千里惟担华岳图寻野鹤来空碧洞觅琴僧去度
重湖人间再见知何日乞取先生古辘轳
　　答钱少卿　　　　　　　　　　舒雅
蓬莱阁下旧邻居偶别俄惊四载余每见寒葭思倚
玉忽临秋水得双鱼人间贵盛谁能及物外优闲我
自如闻认归艎向春渚深知不与道情□
　　赠湖州张从事　　　　　　　王禹偁
前年春榜亚龙头词赋曾推第一流上直未归红药
院供吟先得白苹洲酒醒野寺烹山蕨公退池亭狎
海鸥自是吴门折腰吏满衣尘土为君羞
　　赠卫尉宋卿二十二丈　　　　　前人
谪宦归来发更斑回翔犹在寺卿闲几多僚友三台
上大半生徒两制间旧赐紫袍多贳酒新裁纱帽欲
归山东垣小谏龙钟甚空愧洪炉早铸颜
　　赠张处士　　　　　　　　　　赵湘
应问秋云学得闲飘然如不在人间青藤箧里诗多
怪紫栗枝边药更殷江客对棋曾赌鹤野僧分屐借
登山仍闻昨日来城市又抱孤琴踏月还
　　赠杜鼎升　　　　　　　　　　张及
家本樊川老蜀都世家冠剑岂寒儒笔耕尚可储三
载酒战犹能敌百夫僻爱舜琴湘水弄每悬孙画醉
仙图孟光笑语长相逐唤作梁鸿得也无
　　依韵酬太傅张相公见赠　　　范仲淹
出处曾无致主功南阳为守地犹雄醉醒往日惭渔
父得失今朝贺塞翁七里河边归带月百花洲上笑
生风卧龙乡曲多贤达愿预逍遥九老中
　　赠王介甫　　　　　　　　　欧阳修
翰林风月三千首吏部文章二百年老去自怜心尚
在后来谁与子争先朱门歌舞争新态绿绮尘埃试
拂弦常恨闻名不相识相逢尊酒盍流连
　　赠王子直秀才　　　　　　　　苏轼
万里云山一破裘杖端闲挂百钱游五车书已留儿
读二顷田应为鹤谋水底笙歌蛙两部山中奴婢橘
千头幅巾我欲相随去海上何人识故侯
　　赠关子渊　　　　　　　　　　孔夷
吴越声飞二十年缁衣空复叹遗编紫芝眉宇风尘
外太白文章锦绣前可是石渠方载笔未应水国要
归田他年雪里相逢处能记骑驴孟浩然
　　酬晏伯达　　　　　　　　　　陈渊
半生流转任飞蓬万里归来兴又东寂寞倦投扬子
宅低徊却寄鲁侯宫阻寻鸡黍他年约长忆园林一
醉同何日过君花下饮烂看浓艳舞春风
　　赠张汉卿　　　　　　　　　　汪莘
相伴留侯访赤松碧桃花下醉溶溶玉龙嘶罢还家
晚月到蓬莱第一峰
　　赠陈宗之　　　　　　　　　叶绍翁
官河深水绿悠悠门外梧桐数叶秋中有武林陈学
士吟诗消遣一生愁
　　赠夏君宗禹　　　　　　　　真德秀
虎头自合取侯封好为明时立隽功却谢玉关班定
远早陪芝岭夏黄公
　　酬故人见赠　　　　　　　　　严羽
湘江南去少人行瘴雨蛮烟白草生谁念梁园旧词
客桄榔树下独闻莺
　　酬赠梦真上人　　　　　　　释行肇
禅舍因吟住晴来坐彻宵春通三径晚家别九江遥
巢重禽初宿□明叶旋飘往期应未定谢守有诗招
　　赠文兆　　　　　　　　　　释惠崇
偶依京寺住谁复得相寻独鹤窥朝讲邻僧听夜琴
注瓶沙井远鸣磬雪房深久与松萝别空悬王屋心
　　赠魏野　　　　　　　　　　释宇昭
别业惟栽竹多闲亦好奇试泉寻寺远买鹤到家迟
药就全遗母诗高祇教儿未能终住此共有海山期
　　赠王司法　　　　　　　　　释惠洪
轻帆已有渡江期高会清游惜此时水阁扬烟晴试
茗雪□剪烛夜论诗冲寒远雁来横浦弄色新梅半
糁枝林下自知无一事亦应风月动关思
　　赠赵仲常　　　　　　　　　金辛愿
赵子年虽小论诗乐最深秋风凡几首冬日更多吟
老大吾无力文章尔用心荒山松竹底莫厌数相寻
　　赠刘庵主　　　　　　　　　　前人
早薄轩裳贵高寻绮皓踪一囊闾里药六尺水云筇
午枕眠芳景晴檐望远峰柴门常不掩应得野夫从
　　赠赵宜之二首　　　　　　　　前人
夫子今词伯胡为远帝京青云无辙迹白发有柴荆
鬼戏多年病人高四海名麟经方有缺无惜继丘明
转徙家无地逢迎客有尊光阴连病枕天地一愚轩
霜雪青松古风尘白璧温从渠投隙者向金门
　　赠王南云　　　　　　　　　　李夷
骯脏风仪古丈夫鹤袍铁面戟髭须人间春色向头
剩天上月明当额孤石鼎夜联诗句健布囊春醉酒
钱粗危楼试看街头月应见潜飞入玉壶
　　赠答刘御史云卿　　　　　　元好问
旧闻刘君公学经发源深骅骝万里气圣途已骎骎
大梁语三日副我夙所钦濂溪无比流此道日西沉
百年牛山木不复秀穹林南风虽寥寥闻弦犹赏音
独怜夸毗子一我无古今共学君所贪适道我岂任
相酬无别物徒有好贤心
　　赠答杨焕然　　　　　　　　　前人
诗亡又已久雅道不复陈人人握和璧燕石谁当分
关中杨夫子高谊世所闻十年元尚白藜藿甘长贫
有来河水篇四海付斯文斯文有定在桓生知子云
古来知己难万里犹比邻千人国中和要非心所亲
东楚西南秦望君劳我神相逢不得语别去徒殷勤
白云不可赠相思秋复春
　　赠答张教授仲文　　　　　　　前人
秋灯摇摇风拂席夜闻叹声无处觅金筌怨曲兰畹
辞元是寒螀月中泣世间刺绣多绝巧石竹殷红土
花碧穷愁入骨死不销谁与渠侬洗寒乞东坡胸次
丹青国天孙缲丝天女织倒凤颠鸾金粟尺裁断琼
绡三万匹辛郎偷发金钱箱飞浸海东星斗湿醉中
握手一长嗟乐府数年今几家剩借春风染华发笔
头留看五云花
　　赠刘润之　　　　　　　　　段克己
平生不愿万户侯但愿一识刘荆州荆州已远不可
见裔孙今幸从吾游慨然议论吐肝□腰间古剑鸣
蛟虬酒酣醉墨出险怪笔势傥恍令人愁世人争欲
得一诺黄金不用如山丘结交以义不以利乐人之
乐忧其忧自从管鲍死此道今悠悠岂意流落中忽
见古人俦古来贤哲仕不达饥寒不解为身谋纷纷
眼底知音少几向西风叹白头
　　次答正卿　　　　　　　　　元杨奂
客愁青镜里归梦白鸥边故国人何在新秋月又圆
米盐逢此日诗酒负残年长羡平林鸟双飞入暮烟
　　君莫夸少年一首赠余光远　　戴表元
君莫夸少年与我惫者□我亦尝少年少年君不如
谈谐今已忘犹有少年余东南山水国早得飞长裾
春园虎丘树夏槛玉泉鱼吴妍与楚艳过眼日千车
当此秋气凄游子易欷歔我时未更事意气益发舒
出门有佳侣遇胜不得虚惟忧日晷短当去亦踌蹰
官曹人所厌高士不肯居平生纵观处最在客南徐
姻党四面集彩衣拥安舆停觥待淮蟹醇甘逮僮胥
道路无此愿此愿胜乡闾自从秣陵归郁郁不得摅
三间风雨屋僻在荒林墟非君好事者谁能至吾庐
今来建溪上逢君屡相于行藏且勿问人世有乘除
旧狂吾已悔新锐君当袪男儿不用世资身在□鉏
临风赠君别劝君惜居诸劝君重桑梓劝君重名誉
岁晚未相忘频寄山中书
　　赠赵子实　　　　　　　　　　前人
北风吹沙溪倒飞白日未落山中归千邀万觅不相
就谁信有人穿翠微幅巾大带长襦袍韦箧锦囊鲜
彩毫名门发身合燕颔一经传家真凤毛坐车侯蠃
吾不让白社寒林气清放骖麟翳鹤谁不能要识神
光牛背上蓬莱山丹霞谷天仙留书三万轴闻君暂
去还复来许君细和沧浪曲
　　赠张玉田　　　　　　　　　　仇远
秦川公子谪仙人布袍落魄余一身锦囊香歇玉箫
断庾郎白发徒伤春金台掉头不肯住欲把钓竿东
海去故乡入梦忽归来并邑依依铁炉步碧池槐叶
元都桃眼空旧雨秋萧颾太湖风月数万顷扁舟乘
兴寻三高西北高楼一杯酒与子长歌折杨柳江山
信美盍便留莼菜鲈鱼随处有
　　赠张知府周卿　　　　　　　　白珽
人品中原说此翁雄文直气耿心胸几年天上张公
子今日云间陆士龙来暮已闻歌五□平反何翅禄
千锺相从愧落诸公后拭目西岩第一峰
　　赠青龙任月山　　　　　　　　前人
倾盖相逢意已亲风流儒雅迈同伦曾来东阁观奇
士又向西湖见伟人放棹小溪梅皪皪敲□深院烛
磷磷悬知后夜相怀切帆落胥山月一轮
　　赠陕西李廉使古意二首
录
一首
卢挚
威凤览德辉来自丹穴山孤鹤慕文采飞从浙江干
凤饮必醴泉啄食惟琅玕箫韶奏虞廷凤仪五云间
朝阳忽西驰梧竹随雕残孤鹤黯秋影雁鹜相与还
长鸣九皋恨月落天风寒
　　赠黄秋江处士　　　　　　　　李孟
君钓秋江月我耕秋谷云逃名君笑我伴食我惭君
老我素多疾壮君高出群何时各归去云月总平分
　　天台高赠陈刚中先生　　　　陈泽云
天台高万八千丈凌云霄老仙摩空补文彩五云落
地风飘飖昔年控翮清虚府七宝丸成费斤斧天风
吹下文锦章万斛明珠寸心吐龙蛇影动麒麟飞指
挥霹雳平南夷一声笑落铜柱外版图收拾山河归
归来重上交州集玉堂视草天香湿金銮夜静奎壁
开但见学海文林启春蛰天台高日月长大丈夫兮
归故乡锦衣别驾开南荒满城桃李吹春香只恐□
拥不住紫泥催上中书堂貂蝉冠衮绣裳一时礼
乐千年光
　　奉酬戴帅初架阁见赠　　　　赵孟俯
仙人海上来遗我珊瑚钩晶光夺凡目奇采耀九州
自吾得此宝昼玩夜不休生世勿恨晚及与斯人俦
惜哉无琼玖可以结绸缪世德日下衰古风向谁求
蛾眉亦何有空受众女仇适俗固所愿违己良足忧
感子赠言意再拜涕泣流安得骑麒麟从子以远游
　　次韵周公谨见赠　　　　　　　前人
池鱼思故渊槛兽念旧薮官曹困窘束卯入常尽酉
简书督期会何用传不朽十年从世故尘土满衣袖
归来忽相见忘此别离久缅想德翁隐坐羡沮溺耦
新诗使我和矉里忘己丑平生知我者颇亦似公否
山林期晚岁鸡黍共尊酒却笑桓公言凄然汉南柳
　　赠客　　　　　　　　　　　马祖常
迭巘擢荟蔚繁英粲纷葩银霞已积翠幢柏方遮
剧饮肆豪纵清谈宴宾嘉叫啸虎当岩趋跄鹤行沙
联蛾聘赵女贯珠唱吴娃露庭泛兰丛风闺透□纱
鱼泳文波圆禽翔矞云斜逸乐谐金石清真况烟霞
洗药秋汲涧种秫春烧畬寓言托庄列潜心着羲娲
所贵丘园贲终然心匪遐
　　赠元复初　　　　　　　　　　何中
暖云流青堤光风转芳甸远在天一涯幽沉限闻见
点点秋归鸿翩翩春来燕天路万里通胡宁绝遐眷
奇姿夺南国怅望愧□贱良会慰夙心愿君毕欢宴
　　赠杨友直　　　　　　　　　　虞集
雒阳杨友直字拟汉中郎画若锥穿石垂如雨漏墙
舞花羞女美醉草笑僧狂昨日鸿都学烦君写数行
　　次韵答鲁子翚参政　　　　　　前人
海风吹雨散晨曦纨扇高堂两鬓丝想见东南宾客
盛临江酾酒看潮时
　　赠傅与砺　　　　　　　　　　前人
水玉空青不易求兰苕翡翠擅清秋才情岂是人间
少不到高唐梦未休
　　答钱翼之　　　　　　　　　　前人
吴郡名书盛有唐流传风致到钱郎闭门三月梨花
雨遍写千林柿叶霜客看旧题惊岁月僧将新句度
江乡莫愁茅舍淹留久秋菊春兰各自芳
　　赠孙思顺　　　　　　　　　　杨载
天涯相遇两相知对榻清谈玉屑霏芳草谩随愁共
长青春不与客同归熏风池馆蛙声老落日帘栊燕
子飞南浦他年重到日湖山应识谢元晖
　　赠魏虚舟少府　　　　　　　　前人
西蜀文章伯东吴阀阅家族传贞观旧躅继信陵遐
雅度人难测高名众共夸为桢才不小韫椟玉无瑕
鸣凤占谐吉乘龙偶契嘉三□邀纳笏万弩护排衙
世赏官仍及朝参宠复加天颜垂眷顾地肺侈光华
缓步方鸣玉高情欲泛槎翻然归翠麓姑尔奉黄麻
彭泽还栽柳河阳不种花投闲销日月访古略烟霞
腊蚁常开宴春鱼每看叉兴来恒放逸宾从任喧哗
合静褰珠箔□虚閟绿纱琴弹多古雅诗就辄妍姱
愿作梁间燕徒惭井底蛙执鞭曾莫效抱瑟敢长嗟
恋恋情终在悠悠道苦赊春风吹去□翘首又天涯
　　和答杨茂才　　　　　　　　　范□
始我南山居与子共朝夕服事子尊君德义蔼夙昔
焉知二十载万变如顷刻渔钓负平生浩荡随所适
进惭负官义退愧寻幽迹而此山水间时勤问消息
夜深款岩扃萝月在屋翼清言溢前闻子学日有力
世好将未忘相资庶有得
　　赠王郎　　　　　　　　　　揭傒斯
王郎楚狂士意气飞秋霜读书一万卷下笔数千行
富贵视浮云况肯矜文章十五耻闾里掉臂辞故乡
夜宿东海月朝买西州航瞑目王公前结客少年场
一饮或一石一醉或一觞宁揖屠狗人不与俗士当
千金不易笑岁暮单衣裳阮籍穷途哭英名连四方
鸾鹄有时铩反愧燕雀翔世无剧孟交不及青楼倡
燕赵如花人翠袂黄金珰不识豪俊士空媚痴与狂
王郎远过我坐我枯藜□终夕无酒饮抚髀歌慨慷
平明别我去极目空茫茫
　　梁溪谣赠盛高霞道士　　　　　柳贯
梁溪一片月摇荡绿萝烟玉女采珠回驾龙耕璧田
春去竹花实岁深芝草骈凤凰招不下迟景惜留连
却望白云峤明星正当天云中青童君招麾使之前
谓言宝诀书列在瑶台编蚩尤守扃钥一閟三千年
至今海岳间光气常蜿蜒茅龙亦解飞金匮岂徒坚
引手探元策得之可登仙首路向恒碣西窥临岳莲
天坛见日出皓鹤共蹁跹行攀飞狐塞回薄扶桑渊
沧溟挹不满石廪小如拳还寻屏风迭鼓枻陵中川
调笑呼陆羽濯缨第二泉但闻丹齐成不见朱颜迁
显露荐承液雄虹为采□上下入景中窅然观化先
何必肩洪崖遂得侪偓佺宁能独不死为我启真筌
大还容草创小度沈绵桂枝倘堪结迟赠远游篇
　　赠黄资深　　　　　　　　　　黄溍
凉风萧萧吹敝裘三年小作周南留相逢倾盖尽青
眼肯抱遗经空白头捧檄定知毛义喜着书非有虞
卿愁春秋决事待公等莫恋寒毡成久游
　　次韵答都下友人二首
录
一首
陈旅
百金买骏马千金买红妆长安画楼上饮酒吹笙簧
夭夭园中桃□□陌上桑美人越山下白发生雕房
　　赠石淮秀才　　　　　　　　　杨镒
石子山中来衣上白云湿俯仰时自谣铿锵溢篇什
注书空林间花落常自拾明晨城南去相望空悒悒
　　谢李仲容见赠　　　　　　　岑安卿
海风立水天空蒙瘴云昼掩蓬莱宫仙人跨鹤天姥
东归来楼阁昏无踪九仙山高玉为户广寒夜访乘
鸾女桂香滴露梦不成看彻霓裳羽衣舞宫袍簇锦
花翩翩诗成毛骨生轻烟飞章赠我归剡川推篷月
在梅花边
　　赠刘禹玉　　　　　　　　　　刘汶
刘郎方朔徒游戏紫泥海千年华表非惟有寸心在
向来浙河西雄辩吞虹霓手携九节杖东入蓬莱栖
我时探禹穴同看山阴雪千人万人中怪子独超越
朝骑白鼻騧暮逐油壁车得钱即付酒携妓颜如花
踏翻豪侠窟醉狎山人家或嘲狂处士或诮报恩子
从渠立名多讵识子奇伟一朝去乡国北上争吹嘘
家无十金产袖有万言书所陈果何事为国非自计
宁遭丞相嗔肯负丈夫志蹉跎十数秋甘与黄冠俦
善藏倚天剑未暇摩斗牛幡然走山东隐迹随壶公
还寻岱宗去绝壑凌天风鸡鸣上日观眼乱扶桑红
窥临事未已逸气横万里行歌齐鲁间兴为庐山起
庐山秀可餐怡此冰霜颜挥毫洒瀑布五老开云关
远公拍手笑喜见遗民还乃知士不偶正可游名山
去年卧衡岳聊憩四海脚厌垂君平帘懒卖伯休药
却呼魏夫人共把流霞酌今年与山辞下走湘水湄
临风吊贾傅酹月招湘累文章本疏荡强忍终技痒
光怪不可收倏忽又千丈有时遇知音朗咏山中吟
复恐儿辈觉不得容山林兹辰忽聚首慰我别来久
辛勤四十霜所获竟何有却怀居东时勇以功名期
焉知尚漂泊筋力供路岐举杯置往念此去安所之
南窥古云阳更了山川奇山川固娱目慎勿过幽独
奈何白云歌再送刘十六乾坤渺苍茫回首春空谷
我将秣其驹乃不受羁束愿子无遐心归哉返初服
　　放歌赠宋君仲温　　　　　　　沈铉
宋君旷荡士儒服非狂生笔扫千军陈胸藏数万兵
铦毫破纸竟何益按图折御分纵横鱼丽鸟翼谈者
易野雉家鸡人目盲当时管乐已黄土白璧往往遭
蝇营荒城不启尘四塞拔剑斫地浮云行十年驱走
尚豪侠许人一诺千金轻低头拜东野捐官识韩荆
苦心为知己嗜胆报雠争挽辂西入关装刀从北征
途穷亦知时不利俯首抑气随将迎萧萧破屋漏星
雨妻子顾笑形神清东家小儿夸褶鞍西家老奴项
领成尔独胡为昧生理长躯七尺夸人英城头雨声
如建瓴泥污厚地天无晴我留君家醉十日谑浪颠
倒呼侬伧请君弃掷几上笔为君拾留墙角檠眼中
世事如转目勿谓贫贱忘交情气酣中热双耳赤细
语向人肝胆倾玉壶击缺歌浩浩不作老腐咿嘤声
促君起望东南气三台泰阶何日平我有长策君有
长缨危可安乱可宁慎勿轻受虞人旌慎勿虚看处
士星丈夫事业须磊落富贵逼君君莫惊
　　赠钱洞云　　　　　　　　　黄文德
玉峰古洞多白云中有学道□仙人问言尽日说空
有一朝兴入庐山春香炉峰高虎溪远石上秋深长
苔藓白莲不老秋月明万里浮云自舒卷
　　赠青社诸公　　　　　　　　　郝经
北风吹海氛雄鲸偃修鳍皇皇择木鸟落日将安之
清霜摧丰林枯少没卑枝况复天地闭岂汝飞腾时
嗷嗷复嗷嗷途穷愈多岐寸心增郁陶拊髀潜生悲
苍茫欲问津谩使行人嗤赖有鲁连子亦在东海湄
举手谢浮世共欲寻安期扶摇三山颠笑傲云涛低
半夜开扶桑弄日腾清晖伊昔孔尼父亦欲居九夷
世网傥可逃去去夫何疑
　　酬孔秀才　　　　　　　　　　杨翮
达人乐高蹈寒士耽远游远游欲何之御冬无重裘
栖栖道路间四顾谁与谋温言忽相慰庆惬复焉求
三复缁衣诗调高安能酬薄言写心曲终觉怀惭羞
　　酬寄伍朝宾　　　　　　　　刘永之
才子多文藻京华富友朋价同千里骏情似九霄鹰
学省然官烛倡楼对市灯醉倾光禄酒渴饮凌人冰
马惜障泥锦人轻半臂绫御沟萦似带驰道直如绳
青琐弹冠入朱门蹑履登时清周道泰运否楚氛腾
六郡良家选千金国士征星驱干载鸟露宿骑县棚
荏苒山河隔蹉跎岁月增鲸鲵依巨浪虎豹啸高陵
野烧兼风起边烽共月升候鸡晨喔喔警鼓夜
水市船通贾山村屋近僧陶尊深泛蚁竹简细书蝇
交爱虞生好诗怜辛子能远书同客寄遗稿借人誊
古道时因弃孤忠世共憎相思愁极目惜别泪沾膺
日晚雕琪树天寒落翠藤愿坚松柏操海宇迟中兴
　　醉赠何能举　　　　　　　　　前人
与子十年不相遇岂意今日重逢君狂歌痛饮自我
辈世间俗子徒纷纷林木萧□湿秋雨蹇驴懒渡溪
桥冰咫尺西风隔白云群仙环佩月中闻重阳好约
冰壶子同入仙源避世人
　　赠杨君济县丞　　　　　　　谢应芳
我昔昆山锄白云高轩访我麋鹿群我今长洲钓明
月君复过此寂寞滨感君相知式相好与君谈笑开
怀抱坐分半席白鸥沙满目青山净如埽社公雨晴
风作恶村北村南花自落劝农往来杏花村鸡犬不
惊田舍乐君归哦松坐松阴我舟更入菇蒲深钓钩
无饵勿语人但说烟波无处寻
　　赠友人　　　　　　　　　　　邓牧
我在越君在吴携书邀我游西湖我还吴君适越遥
隔三江共明月明月可望佳人参差与君携手西湖
上相思空诵停云诗知君去埽严陵墓祇把青樽酹
黄土浮云茫茫江水深感慨空劳吊今古孤山山下
见陈实连骑东来踏春色湖边千树花正繁莫待春
风吹雪积有酒如渑有肉如林鼓赵瑟弹秦筝与君
沉醉不用醒人生行乐尔胡必千秋万岁名
　　简吴山长　　　　　　　　　明宋濂
先生天下士鬓白渐将翁官卑遭俗骂家破坐诗穷
秋林崖荔雨春浦鲤鱼风尽是相思处如何学燕鸿
　　赠孙炎　　　　　　　　　　汪广洋
建业孙公子文如李谪仙江头看明月醉枕酒瓶眠
　　赠朱山人　　　　　　　　　　高启
老来嫌众累依涧独开房积雨苔生桁回风叶满□
学僧持凈律避客录奇方若问尘中事无闻不是忘
　　赠漫客　　　　　　　　　　　前人
畸人诚达生聱叟亦旷士漫客乃其徒放意在云水
有山即漫游有竹乃漫止漫吟不求工漫饮不须美
与物无留情所适皆漫尔人生本漫寄何事纷戚喜
与子作漫交逍遥论兹理
　　赠杨荥阳　　　　　　　　　　前人
嘉陵美山水亦复富文彦杨君产其邦材拔性高狷
布衣走名都早入艺林选客屈稷下谈王邀邺中宴
出门得名声不假亲旧援匣剑未久埋囊锥已先见
吐词实瑰奇读者心欲颤刀鸣斗夫勇花妥笑女倩
如观广场中百戏张曼衍平生眼无人遇我独相善
陌头每并出两骑无后先喜从兔园游惭受狗监荐
君歌我固服我赋君亦羡堕筵吟帽乌踏席舞裙茜
醉中共笑语往往杂谐谚有时出城西山水恣攀践
岩眠曙猿惊涧饮夏莺啭吴宫妓去榭萧寺僧开殿
龙门剥阴苔高什记题遍欢游正相酣世事忽惊变
朋俦半生死一世如激电我棹返江浔君车赴淮甸
旋闻逐流人居濠又移汴一身去何赍空橐惟破砚
危途晚行疲欲进足如狼来树杪避蝎走灯下见
渡河自橕篙水急船断纤及至秋已深旧褐风裂片
难寻高阳饮空吊鄢陵战圣恩忽加怜收拔佐山县
卑曹敢云辞执版谒府掾官庖尽炊藜民赋半输绢
低飞蓬蒿间不异雉带箭有亲寓京师年老阙供馔
欲奉朝夕欢去职胡敢擅晨上宰相书得归遂微愿
上堂具珍鲑呼妇卖钗钏我时别君久问讯愧无便
空题忆君诗细字书满卷今春被诏起前史预编撰
始来长干门杨柳正飞燕逢君风尘余不改旧颜面
握手话苦辛悲喜杂庆唁客中虽无钱自写赊酒券
邀来卧东阁月出初锁院君言涉艰难壮志今已倦
回头悟前非更名慕蘧瑗
君近改
名去非
我闻棠溪金不畏
经百炼胡为暂失路遽欲老贫贱吾皇奋神武四海
始安奠栈通谕夷文驿走征士传时巡抗霓旌肆觐
冠星弁功成万瑞集礼欲议封禅君才适时需正若
当暑扇手持照国珠胸出补衮线便应上金銮立对
被天眷嗟余忝载笔鼠璞难自衒幸兹际昌辰魏阙
宁不恋但忧误蒙恩不称终冒谴秋风楚潮满归舸
帆欲转君若念故交殷勤一相饯
　　赠故人全王孙　　　　　　　　杨基
兄为柱国弟开府门吏纷纷皆绣斧敕赐龙河百亩
宫画戟丹弓映朱户金凤盘胸白锦襦面如红玉紫
虬须六宫晓逐诸王入八府春随宰相趋东风忽念
江南好宝骑看花踏春草茂苑莺声醉里听建章柳
色愁中老回首瀛洲草木新苍颜白发照乌巾都将
秋水蛇纹剑赠与长安游侠人
　　赠许白云　　　　　　　　　　前人
白云老翁乐且贫眼如紫电□有神麻衣纸扇趿两
屐头戴一幅东坡巾清晨扣户走过我谓我旧是诸
侯宾入门长揖肆雄辩动引四代卑先秦初疑傲睨
意骯脏稍久渐觉情真淳从兹兴至每一到不问风
雨并昏晨矫如野鹿不受絷去不可挽送乃嗔我来
杜曲少朋旧一境二姓惟朱陈租征税迫夜继日未
暇与我谈逡巡荒村不意得此老洗我三斗胸中尘
我时信口答所问怪我出语多惊人翁年耳顺学不
倦片言有益书诸绅我惭习懒竟成癖日影照腹脚
未伸起来巾栉不自理一饭且饱南湖莼诸生幼弱
学久废数字费我言谆谆翁来相对辄太息谓可馆
阁胡沉沦人生富贵等泡幻达何可喜穷何颦纷纷
道路饿死骨半是台省公侯身庞公未为无所遗夫
妇白首襄阳民翁闻我语乃大噱呼我共醉华阳春
正须狎到鸥鹭何必影像图麒麟秦淮雨过秋水
碧中有一尺黄金鳞明朝买鱼期再酌我自掇拾山
中薪
　　赠郑邴文　　　　　　　　　　张羽
两鬓星星小幅巾苍松气节鹤精神居常倒屣迎佳
客贫不将诗谒贵人踏雪抱琴梅屿晓典衣沽酒柳
桥春若非道眼高明者谁肯甘心寂寞滨
　　赠迮元霖　　　　　　　　　　贝琼
迮生固长贫赋诗朝忍饥破裘连百结但觉诗愈奇
锵然击天球未作秋蛩悲呜呼识者死举国无人知
鼓柁洞庭湖远过三高祠我无一斗酒为生开两眉
宇宙非不大四顾将安之日落万山黑百鸟争寒枝
翩翩五色凤寂寞双翅垂圣人坐明光迟汝一来仪
　　次韵酬黎以德　　　　　　　　王彝
银河斜界树参天为忆幽人思渺然亥市尘嚣迂竹
径午桥烟雨傍溪船明灯散帙栖鸦后倚杖看山去
鸟边但得文章攀屈宋何须重赋远游篇
　　赠周育斋　　　　　　　　　　邵宝
风雨秋堂冷公来便作春雅情长共物妙语不惊人
池养寒泉静园收硕果新飘然还画舫湖海自知津
　　赠朱孝廉性甫　　　　　　　祝允明
百年贞白旧高楼傲兀风埃六十秋楚聘寻常来北
郭鲁呼前后只东丘书抄满箧皆亲手诗草随身半
在舟前辈风流惟此老天公多为后生留
　　同韵答唐伯虎　　　　　　　徐祯卿
高情聊混俗文技本违时心事难凭梦流年尽入髭
青衫无贵骨白首少相知独有唐居士频频慰小诗
　　赠王渊之　　　　　　　　　　前人
　渊之放游京洛数年顷来京师饮以卮酒并为歌
　赠之
君不见十月狂风吹白雪长安城中地欲裂朱门酒
垆红炙天空里璚花旋消灭由来都国盛繁华青云
络绎满仙车浪说黄金赐寒士争言白璧谒侯家骄
矜意气遥相羡片善朝推蒙夕荐待诏虚沉金马门
传宣直上麒麟殿王郎京洛尔何求千里乘驴被黑
裘空论作赋称才子未肯低眉事贵游知君不得逢
杨意终愧明时老督邮
　　赠尚子　　　　　　　　　　　边贡
意气凭凌一当百关西儒生五陵客少年学书复学
剑老大蹉跎双鬓白门下诸生半赐麻闺中小妇犹
炊麦布衣东来谒天子春日醉卧长安陌陌头花絮
夕纷纷琼阁如天隔紫云浩歌翩然却归去眼底谁
是平原君
　　赠孙思和　　　　　　　　　　顾璘
东林一片石绿藓生秋痕时招葛巾客对坐倾匏尊
俯爱涧下水仰观枝上猿谁能策＄马日夕依朱门
　　王司训聪投诗见访不值次韵为谢
　　　　　　　　　　　　　　　　顾
闭户妨迎客空劳枉驾过清诗充谒刺尘榻愧行窝
世久轻鱼服君能问雀罗无由挽高躅日暮碧云多
　　赠李竹坡　　　　　　　　　　陈琛
万仞清源出竹坡乡人时问竹如何我言竹有清虚
节不作人间□媚歌名利笑今真淡泊文章学古太
磋磨庭前有草春来满竹下青青色更多
　　赠李解元　　　　　　　　　　樊鹏
易水萧飕处秋风听短吟云来村树瞑虫响豆花深
旧箧犹悬剑高□已罢吟留君浑未得寂寞数年心
　　松江莫生廷韩远来见访比归赋赠
　　　　　　　　　　　　　　　王慎中
文采翩翩正少年机云以后仍生贤已见驰声嵩洛
下却来吟眺楚江边扁舟泊近西淮柳客舍时沽南
市酒路□纷投骏马前山衣寄换新莺后风流绝世
美何如一片瑶枝出树初画舫夜吟令客驻练裙昼
卧有人书敝刺蒙茸怀袖里入门相访眉间喜非才
远谢汉中郎率尔为君行倒屣
　　赠张西屏　　　　　　　　　　尹耕
月明熊耳照滹沱千里思君可奈何棋局拟从清梦
着诗篇遥向白云歌时危身世风霜苦日短江湖感
慨多莫道塞翁常失马后车还许载渔蓑
　　赠李芦溪　　　　　　　　　　前人
君罢齐东幕来寻塞上山春风新皂帽夜雨旧柴关
心事琴樽外生涯杖履间赋归归即好休叹鬓毛斑
　　赠李将军　　　　　　　　　　沈炼
当年海上扬尘日独有将军剑戟驰刁斗只令诸校
集羽书不使侍臣知时将落叶供书草自遣飞花入
酒卮勋业定知长剑在徒嗟李广未逢时
　　赠蔡内翰九逵　　　　　　　金大车
清朝散吏鬓毛斑江左词人数往还彩笔调高追汉
代玉堂官冷压仙班醉攀春柳晴看月卧放晨衙早
闭关他日思君寻旧隐荷衣冲雨洞庭山
　　赠程自邑　　　　　　　　　陆之裘
天都山人与我别遥指荆襄鼓兰□访古直上黄花
川思归懒出明月峡吴苑逢君碧草春竹林高卧少
情亲平生惟有三杯酒十载重看万里人
　　赠蔡公子　　　　　　　　　盛时泰
桃花落尽客重来明月高天照酒杯最爱主人年少
日淮阴市上钓鱼回
　　酬梁伯龙　　　　　　　　　　前人
寄迹山中漱碧泉不将车马老华年青鞋迹遍川原
底白苎歌传妓女先雨湿絮粘骄马辔风吹酒绉玉
鳞船秣陵秋老芙蓉发迟向江头看月圆
　　赠翟德甫　　　　　　　　　王登
长铗年年意若何及时行乐肯蹉跎往来朱邸风流
甚出入青楼薄幸多桃叶可怜江上渡柳枝如怨笛
中歌黄金未尽容颜在莫问门前雀可罗
　　赠刘汝临　　　　　　　　　　前人
刘郎才思长卿看帝里风光驻马鞍村过杏花春酒
绿矶登燕子暮江寒潮平桃叶同衣带雨熟枇杷似
弹丸归去稽山当仲夏园林竹箭长千竿
　　咏阳山草堂竹赠漳河岳山人　袁昭旸
草堂正倚阳山曲袅袅琅玕涧水浔风坞箨辞同藓
碧云林梢长接空阴雨晴帘卷秋如许日午开尊暑
不侵过客流连盘石坐求羊应许更攀寻
　　赠建平潘子会　　　　　　　张元凯
潘郎星鬓尚朱颜为卜郊居已赋闲尔汝孔融多绿
酒比邻谢脁有青山濯缨水上游鱼过高枕花间宿
鸟还敢向宦途论巧拙清时惟有闭柴关
　　赠叶秀才　　　　　　　　　　陈昂
壮老贫犹故斯愁不易捐卖文聊旦旦僦屋且年年
酒负今生债诗留异代缘夜长如不晓切莫怨苍天
　　赠曹凤冈　　　　　　　　　盛鸣世
仙才多玩世况复幕官闲鹤养空庭树云栖傍阁山
酒干官长禁诗乞野人删为有延徐榻相期数往还
　　赠叶山人　　　　　　　　　　童佩
雪染衣裾水染心狂游宁复计迷津他乡作客花为
伴午夜长歌月是邻自有青山囊里卖何妨白发旅
中新新诗莫说无人继为报蓝田兆已真
　　赠真定刘中丞　　　　　　　赵贞吉
中丞开府握兵权威辅声名霄汉悬萑泽新收屠狗
后阵图重改卧龙前左车去塞陉中井西豹来□邺
下田玳瑁筵开春骑出幕中留客待三千
　　赠四子　　　　　　　　　　李梦阳
绵绵远道积冉冉岁华晏冰霜夕转严星斗夜仍烂
兰缸照寒户旅士怀乡县方幸厕鳞翮讵谓各分散
岐路忽在兹山川复悠缅王子万人特英论薄烟汉
康生千里足迈景速流电瑰玮钦奉常秀朗推中翰
冲标泛光蕙逸思凌元雁所嗟异根株逝矣悲霜霰
兴言念暌晤佳期阻欢宴
　　赠李献吉　　　　　　　　　何景明
东风吹我衣白日何杲杲整驾出郭门修涂浩横潦
登山采幽兰日暮不盈抱采之欲何为遗我平生好
岂无艳阳花言子好香草丈夫有本性安得不自保
寸心苟弗移可以鉴穹昊
　　寄谢氏　　　　　　　　　　王维桢
佳人邈难即言在赤霞岑高视天宇外长啸扬哀音
前临沧海波云是桑麻林神理悟变化何浮不有沉
幽怀自兹释仙侣相追寻朝骑白鹿游暮采瑶华吟
傥遇云中翰愿以遗同心上言结永好下言保芳馨
　　古意寄德甫　　　　　　　　李攀龙
嘉会在俯仰良时不可留悲风自远至大江以悠悠
中怀有白璧千载为一投飞龙双欲乖胡马群相求
徘徊视四海含意各未酬念此平生亲从彼浮云游
　　其二
明月照我□清风感重闱遗书发怀袖仿佛见容辉
古欢匪自今游子当何依千秋一高唱岂独知音稀
莫言苦行役极晏不如归努力两黄鹄为尔故乡飞
　　寄石大理拱辰　　　　　　　王世贞
昔我游漳河遘子结欢好穆生携其醴邃古恣搜讨
及乎承明日子壮予亦老朔风吹飞藿倏忽辞中道
为合长苦晚为别长苦蚤蒲柳不待冬引分就枯槁
寄言和氏璧斯世方共宝为照当有时有光且自葆
　　寄俞仲蔚　　　　　　　　　　前人
维昔休明代委运忘悦康山泽饶栖遁霄汉富翱翔
穷显无鳏职操志略相当念余与之子揽佩撷奇章
弱植不固舍明庭幸见扬恒恐摧剥候元露负微芳
四兵东南来杀气被干纲湖海波荡潏一苇安得航
桃李泽通衢搴摘固其常幽兰秀深谷樵采虞见伤
人生非盘石焉睹鬓不霜奚必婴祸罗百年等归藏
贻子以不刊勖哉爱景光
　　赠彭年黄姬水　　　　　　　　前人
日余雠夷峤委迹窜吴中虽无兰椒臭托佩君子躬
彭生掞秋实黄友撷春荣参差申微尚婉娈未逮终
凯风从南来吹我向幽邦亲故感仳离遵渚饯宾鸿
妙辞将柔翰灿若双琮璜挥手骛声途湛心耽患丛
咫尺平生好惝恍恨河嵩众耳迫相求显者代称工
慨此蓬蒿士永谢轮鞅踪抚壮岂需偕蒙泛恐未容
何以表殷勤江介雕芙蓉矢言要齐轨庶其慰幽悰
　　答仲蔚　　　　　　　　　　　前人
当春弥不怿委薄日纷摎捐脰延远怀密阴覆曾丘
忽枉故人书言短旨何修苍苍眉间宇尽入云霞流
婉娈若崇朝何云隔三秋黄鹄啄元浆稻粱宁见谋
虽蒙天池泳不忘故匹俦颐辂生食酰愧以嗜相投
将为同枝誓良辰去我遒庭卉未扬芬欲报不能酬
　　答故人王逢年　　　　　　　　前人
在屈龙从蠖乘伸鹄为凤言念子渊材无惭部史贡
讲德既有述得贤能无颂夕吐丞相茵晨割大官供
骖乔白鹿新祠滇碧鸡重隐大难为名才多不自用
远戍欢鲤缄孤臣抱酰瓮朝星稷下士汗雨临淄众
赤丸尽瞥起绿沉春恒动敢衰拥篲迎恐乖炙毂送
愿以湖海心托君云霄梦
　　复张幼于　　　　　　　　　　前人
荆璞虽自良在閟谁见赏鸣球悬东序匪搏焉为响
托契并冲融扬辉何高朗之子邓林彦髫年吐神爽
鸾姿谢雕饰蠖伏韬宏养虽尔时所趋居然汰群奖
九域衡捭阖千龄恣偃仰乃以拙薄姿当君中心往
御李匪自华比杨仍差长树敌牙颊间抗交云霞上
携手泛具区所睹但泱漭日月驰双驭乾坤发遥想
勖哉爱兰芬毋使沦霜莽
　　答寄于鳞　　　　　　　　　　前人
何限乾坤事归来汝自酬振衣沧海月摇笔岱云秋
一字堪金石孤城各斗牛报书知健在不必泪潜流
　　赠于鳞　　　　　　　　　　　前人
醉尔春风金屈卮忽看山岳坐来移停鞭欲尽幽州
色立马愁听出塞辞我自青云甘薄宦谁当白雪问
相思苍茫大陆频回首日暮乾坤未可期
　　寄于鳞　　　　　　　　　　俞允文
日夕思君子遘会何由期山泽阻且修念隔难克偕
未见致款曲亮由心相知相知不相见悠悠使我悲
旷若怀古人千载与我暌古人虽云远讵令欢爱携
愿言结兰芳卒岁永御之来章倘不乏应慰长渴饥
　　答黎惟敬　　　　　　　　　欧大任
鱼目混夜光荆玉迷瓦砾溟鲲抟扶摇斥鷃困丛棘
哲士多苦心微言岂能析黄钟久不闻大雅竟谁力
之子振元藻翩翩起南域抗志入云霄戢羽媚泉石
游息竹素园结托丘樊客手中握灵蛇至宝固无敌
夙昔晤清颜幽怀契岑寂赠我锦绣章宛转琅玕色
知君意绸缪何以报胸臆思为中洲鸿奋起云间翼
　　予告出京师贻同好诸子　　　黎民表
扬旌出三河引领望双阙饮饯倾路岐缨緌尽朝列
婉娈贻赠章光辉夺明月上有慎修涂下有遄回辙
懿此同心言念之五情热昔如形与影今为环与玦
朽钝诚已疲提携俟明哲
　　答家兄移文乞休见示　　　　王世懋
明发怀佳人宛在漳之湄华缄披清风摅情多素辞
归怀岂不喻要自中所私烈士轻千金由来亦徇知
明珠罗南海百斛致蛾眉阳城一为悦膏沐讵辞施
含媚意不前徘徊翻见疑蓬心苟难亏鸾举会有时
自怜东家女□步惭令仪拂拭充下陈旅进殿诸姬
在贱易成退为容当向谁浮沈邴生节白首以自期
　　奉答于鳞见赠之作　　　　　　前人
江上秋空度羽翰故人千里问加餐齐纨忽破吴门
色郢雪长飞海国寒句里青山堪自远箧中明月傍
谁看思君独夜狂歌发转向交游把臂难
　　寄怀李师孟水曹　　　　　　　高岱
君为沧水使予卧白云林古色青萍剑希声绿绮琴
尺书明月夜千里故人心愁绝兵戈满孤鸿楚塞深
　　狂歌行赠孟中丞有涯　　　　唐顺之
我生苦缠缚雅志在泉石不嫌步兵散翻笑中散窄
前年奏赋天北隅颇道君王爱子虚衣冠对日趋香
署剑佩通宵过紫衢紫衢香署千官聚五陵豪气健
如虎鹦鹉何曾惯锦笼爰居元不识钟鼓焉能俯首
学侏儒局促羞为辕下驹从古长安夸巧宦张汤为
智汲黯愚以兹谢病且归去钓竿远拂富春树终日
遭逢眼未青三年尘土衣犹素今日亦何日忽如入
鹿门公也襄阳夫子之耳孙升堂更不问寒温写尽
肝膈相与论朝看贤隐山暮折申台柳坐我白玉筵
劝我青荷酒谈诗公作指南车对局谁看射雕手君
不见中郎倒屣迎王生又不见北海忘年交祢衡相
知何必结交早一言合意千金轻狂歌未断壶未倾
门外惊闻征马鸣落叶东还西乱云纵复横花开月
下傥相忆请公诵我狂歌行
　　赠江阴陈君　　　　　　　　　前人
幽栖选地傍江濆高士风流宿所闻身着薜衣称隐
吏园多橘树比封君琴尊不厌丘中赏鱼鸟堪为物
外群怪尔眉间多道气年来曾读五千文
　　赠王山人　　　　　　　　　　前人
自笑久磷缁还真已是迟偶寻赤松子更结白云期
短褐身将老微言世莫知吾生同智北从此问无为
　　次韵赠汤将军　　　　　　　　前人
将军妙算古人同料敌常如在目中铁骑连营寒映
月楼船跨海夜乘风玉门烽火今犹急桂岭珠玑久
未通却笑封侯应有种看君百战立奇功
　　赠黄子晦　　　　　　　　　　前人
黉舍相逢忆聚星予惭入室尔趋庭子长能继先人
业王吉曾承博士经万里风云还命驾廿年踪迹已
如萍衰颜重感青衿日一笑尊前喜愧并
　　次韵赠薛仲常　　　　　　　　前人
山林钟鼎性俱安官舍宁非在涧盘此日心情真似
水平生臭味本如兰阅世方皋谁牝牡认真桑户且
衣冠祗应黄马频来往春日江枫共倚栏
　　答赠胡柏泉　　　　　　　　　前人
赤囊前日奏边书皂帽何时掩故庐鸣剑岂知孤愤
切请缨争笑少年□自甘淡泊看松菊耻学浮沉逐
里闾春日黄鹂西涧草忆君归去灌园初
　　赠裘应薇备御太末　　　　　王思任
划天紫电曜冰眸屡揵弓韬挟壮辀彩笔干霄曾赋
海轻裘啸月更登楼鱼丽八阵蹲高帐犀甲三衢扼
上游鹊印年来斗许大知君骨满好封侯
　　赠梁悬藜兵使　　　　　　　　前人
棱层鹤骨照冰壶几镇回翔起壮图特借豫章求栋
柱暂移廊庙驻江湖庾楼月静人三楚庐岳云深鸟
二孤王粲虽贫仍有赋应分鲟鲊醉春酤

　赠答部艺文五
词
　　玉楼春
赠周
邵二生
　　　宋张先
轻牙低掌随声听合调破宫云自凝珠娘翠黛有人
描琼女分鬟待谁并　弄妆俱学闲心性故向鸾台
同照影双头莲子一时花天碧秋池水如镜
　　蝶恋花
过涟水
赠赵晦之
　　苏轼
自古涟漪佳绝地绕郭荷花欲把吴兴比倦客尘埃
何处洗真君堂下寒泉水　左海门前酤酒市夜半
潮来月下孤舟起倾盖相逢一醉双凫飞去人千
里
　　临江仙
赠王
友道
　　　　　前人
谁道东阳都瘦损凝然点漆精神瑶林终自隔风尘
试看披鹤氅仍是谪仙人　省可清言挥玉麈直须
保器全真风流何似道家纯不应同蜀客惟爱卓文
君
　　虞美人
答
秦令
　　　　　晁补之
荒城又见重阳到狂醉还吹帽人生开口笑难逢何
况良辰一半别离中　平台朱履登高处犹自怀人
否且簪黄菊满头归惟有此花风韵似年时
　　临江仙
赠张
建康
　　　　　苏庠
本是白苹洲畔客虎符卧镇江城归来犹得趁鸥盟
柳丝摇晓市杜若遍芳汀　莫惜飞觞仍堕帻柳边
依约莺声水秋鲈熟正关情只愁宣室召未许钓船
轻
　　虞美人
酬
卫卿
　　　　　葛胜仲
三年曾不窥园树辛苦萤暮怪来文誉满清时柿
叶书残犹自日临池　春秋新学卑繁露黄卷聊堪
语家人不用寄龟诗行看升平楼外化龙归
　　虞美人
赠李
士美
　　　　王安中
清商初入昭华管宫叶秋声满草麻初罢月婵娟想
见明朝喜色动天颜　持杯满劝龙头客荣遇时方
得词源三峡泻瞿塘便是醉中宣去也无妨
　　鹧鸪天
赠曹端伯
移守荆南
向子諲
赣上人人说故侯从来文采更风流题诗谩道三千
号别酒须一百筹　乘画鹢衣轻裘又将春色过
荆州合江绕岸垂杨柳总学歌眉叶叶愁
　　柳梢青
赠
张丞
　　　　　　侯寘
小院轻寒酒浓香软深沉帘幕我辈相逢欢然一笑
春在杯酌　家山辜负猿鹤轩冕意秋云似薄我自
西风扁舟归去看君寥廓
　　沁园春
答余
叔良
　　　　辛弃疾
我试评君君定何如玉川似之记李花初发乘云笑
语梅花开后对月相思白发重来画桥一望秋水长
天孤鹜飞同吟处看佩摇明月衣卷青霓　相君高
节崔嵬是此处耕岩与钓溪被西风吹尽村箫社鼓
青山留得松盖云旗吊古愁浓怀人日暮一片心从
天外归新词好似凄凉楚些字字堪题
　　沁园春
寄九华
叶贤良
　　刘克庄
一卷阴符二石硬弓百斤宝刀更玉花□喷鸣鞭电
抹乌丝阑展醉墨龙跳牛角书生虬髯豪客谈笑皆
从折简招依稀记曾请缨系粤草檄征辽　当年目
视云霄谁信道凄凉今折腰怅燕然未勒南归草草
长安不见北望迢迢老去胸中有些磊块歌罢犹须
着酒浇休休也但帽边鬓减镜里颜雕
　　一翦梅
赠
友
　　　　　　吴文英
远目伤心楼上山愁里长眉别后蛾鬟暮云低压小
阑干教问孤鸿因甚先还　瘦倚溪桥梅夜寒雪欲
消时泪不禁弹剪成钗胜待归看春在西灯火更
阑
　　埽花游
赠
芸隐
　　　　　　前人
草生梦碧正燕子帘帏影迟春午倦茶荐乳看风签
乱叶老沙昏雨古简蟫篇种得云根疗蠹最清楚带
明月自锄花外幽圃　醒眼看醉舞到应事无心与
闲同趣小山有语恨逋仙占却暗香吟赋暖逼书□
带草春摇翠露未归去正长安□红如雾
　　蝶恋花
赠杨
柔卿
　　　　　张炎
颇爱杨琼妆淡注犹理螺鬟扰扰云聚雨剪秋痕
流不去佯羞却把周郎顾　欲诉闲愁无说处几过
莺帘听得间关语昨夜月明香暗度相思忽到梅花
树
　　念奴娇
赠
友
　　　　　　明边贡
山城雨过望青郊迢递碧山连属岸旭林霏萦远带
回首屡看僮仆白石桥边苍松涧底冉冉云相逐野
猿孤鹤晚来聊伴幽独　几度梦到江南画船箫鼓
夜傍芦花宿乌帽锦衣驺唱处犹是当年拘束布衲
纶巾芒□藜杖无宠还无辱闲观尘世几人能此知
足
　　南柯子
赠秀水同
社沈天鹿
　李雯
　去秋遇天鹿于湖上丰神颓淡放浪山水今春寄
　我乐府小词多清绮之作偶来携李作此赠之
长水塘边雨春来涨碧流沈郎八咏更成楼记得西
陵桥下一扁舟　蜡屐今余几春山可滞游愿携细
管及轻喉明月垂杨新度小伊州

　赠答部选句
屈原楚辞结微情以陈辞兮矫以遗夫美人
晋范□春秋谷梁传序一字之褒宠逾华衮之赠片
言之贬辱过市朝之挞
魏高允答宗钦书既承雅赠即应有答
唐苏颋饯常侍舒公序吴州日见楚山云绝莫不捧
袂黯然弹毫以赠
陈子昂饯陈少府序山川渐远行人动游子之歌□
酒未空送客起贫交之赠
李白赠焦炼师诗序余访道少室尽登三十六峰闻
风有寄洒翰遥赠
满纸千金寄萧抑之踏月芦沟犹记笑语风吹断而
今何时乎马首南来山云竹树风沙烟鸟都是牵人
愁闷想足下胜情击筑月观豪吟西山积翠时时收
入奚囊应有好句动京华也不识下里贫儿可使获
珊瑚径尺否
与祁任宇先生眉际都是晋人气味一见爽骨再见
爽心痴俗人那得领如许清快也衔杯挥麈色色韵
人归来犹作荀君三日香强缀一言奉报不免小巫
家数幸进而教之
与周孔南虎丘明月画舫有几千人座上白面郎君
皓齿青娥履舄交错香风暗吹白苎乌栖歌声彻晓
亦是东南繁华胜事然不及七十翁夫妇相对小楼
前啜白粥说少年事为真乐也
答顾长孺顷入山课长须犁春云亦学老农意耳然
石田雨足草榻云深真可傲杀王侯足下何时过我
作山佳咏野人便不落莫
与钱渊父不佞所居有楼三楹楼前植卉木葛藟
萧艾梧柳葵榴无所不有宅西复凿一池如研池大
池上架一亭仅可坐仆一人春夏之交灌木阴翳细
草幽香鸟语蛙声喧于枕席流萤蛱蝶乱我书几野
人风味自柴桑翁织帘居士千载后知此趣者□矣
不佞以此了余生缮性命又乌问其它
与道友李供奉有言君平既弃世世亦弃君平君平
弃世尚恐攀援世弃君平乃遂幽绝即人苦不佞贫
其贫也所以闲旷令不佞有中人产安得翛寥□寂
若此足下愿与不佞为石交霜降木落后政须留得
晚翠一枝是他日虎溪啸友也
复周子元别去几何忽焉长至孤山雪霁鼓棹探梅
了公事于湖中横紫气于关外旧都旧识重辱记存
桑落可沽阳春可和锺云江月如对清温谢不尽言
请以异日
与李公求钱王事业伍相精魄悉在虎丘以君之襟
怀高古览胜其间不无抚景徘徊况池水助人此去
笔花添锦归来诗酒江山柳花风月幸当与我辈平
分也
与涂祠部白鹭洲前江山攒翠台下夷犹于兰省中
谢氏双屐时有花痕政是蓬莱仙在金马门也越在
千里能不依依
报徐毓如阿段既遣高堂寂寂惟有松风瑟瑟如娲
皇五十弦清愁逸韵时时送耳然云山远思且怦怦
然动心矣
答程明府望见云际一痕青知为金华岭足下簿书
暇左搦丹毫右挟绿绮逐黄初平赤松子徜徉洞壑
间斯称仙令矣顾何可无石羊来载不佞往同啸歌
也扇头诗附博解颐
与郑馡之雪齐清镜发于梦想此间但有荒山大江
修竹古木每饮村酒醉后曳杖放脚不知远近亦旷
然天真与武林旧游未可议优劣也何时当会合一
笑耶
与王子元江心邀月把酒论文縠浪平铺星河倒挂
凉袭人衣袂高谈破我颛蒙假令人生常如此即
何论百城五马贵也
柬刘徽州联□风雨并马丘山虽在目前而别已多
时矣会合何时江东暮云渭北春树惓惓之私盖不
减万里李杜也
寄余子翼自桂林舟行至阳朔二百四十里间两岸
高悬峭壁苍翠片片飞人青雀惜无执事妙句物色
安得借巨灵六甲移之东海滨也
柬陈伯子雨后阳羲揽政不火而熇梦寻哲人宛在
水沚满榻凉云与竹风共卧讵减向峨嵋漱古雪耶
与吕玉衡追维宛上周旋把酒谢公楼烟雨溟蒙河
山回合飞瀑溅人衣冷风飘人语群公隐囊纱帽道
人白黄搔首踟蹰上下千古欲空六幕犹隘神
骨萧爽如在阆风瑶水几令人仙去矣
与周求玉尊构落成名花芳枳爽□映沼游鳞瀺灂
飞羽差池门下时从诸公酣宴祓褉人生如此亦足
称安乐矣不佞栖迟湫隘更役斗筲秋气日深清商
激帷庭树洒落旅况凄其遥想此际君家斋厨莼羹
鲈脍森森罗列堂中宾客有张载赋酒有程季说饼
亦不寂寞宁以百城易也
示王仲与夜宿上方片月映池四天无点云翳夜半
披衣行吟中庭万籁俱寂忽闻野鹤惊露唳向秋空
晴谷应声碧落欲堕令人神游赤城左手招颠仙右
手招匡氏兄弟飘飘然欲御天风飞去矣
寄陈时应别纔三易曜灵回首乡关顿成两地矣冰
雪载涂朔风凛冽萧萧孤旅逼岁遥征每对野店之
梅花听寒空之过雁弟也何心能不怆然惊魂增涕
泗哉明朝又履端矣想华堂丛庆杯传柏叶盘颂椒
花第不知陶然笑语时亦复能念及天涯游子否驿
使便漫从马上授一语如此
与张贸西宦游人若不从个中透出来捉麈高谈若
勘得破轮刀上阵却耐不过镜中面目可憎人前语
言无味出门有碍未老先衰翻不如山林韦布士受
享差厚耳
寄华文石岁杪南征幸得取道大君子之堂长者进
而饮食之元言玉屑与雪月竞奇斗胜斯亦足愉快
矣握别而南扁舟江上言念高谊心旌摇摇
寄罗叔子拆袂后云远山隔第风清月朗亦思元度
否曲江有梦故人不在天际外也慰我渴怀意在梁
州次中
答万伯修足下英雄人文矕孔鸾武擅龙豹刻烛倚
马吹箫击剑意气磊磊仰薄秋旻有如世不用豪士
云中一亩之宫塞外十乘之骑腰袅前鞚飞兔后蹙
娈童袨服妖女靓妆臂鹰牵犬射猎飞狐弹丝高堂
命爵曲房束军书而理缃帙绿沉而挥彩毫胡不
适矣
谢惠诗辱赠两诗足当马头余掌初九浮槎螺女而
潜蛟神螭竞鼓舞睥睨青雀知有夜光在也
古乐府客从远方来遗我双鲤鱼呼童烹鲤鱼中有
尺素书长跪读素书书中竟何如上言加餐饭下言
长相忆
古诗客从远方来遗我一书札上言长相思下言久
离别
宋谢瞻诗谁谓情可书尽言非尺牍
梁江淹诗始获琼歌赠一点重如山
裴子野诗感子盈编赠握玩以为荣
北齐邢卲诗忽有清风赠辞义婉如兰
唐岑参诗赖蒙琼瑶赠讽咏慰怀抱
又
水底鲤鱼幸
无数愿君别后垂尺素
杜甫诗深惭长者辙重得故人书虽无南过雁看取
北来鱼
又
久客多枉朋友书素书一月凡一束道州
手札适复至纸长要自三过读盈把那须沧海珠入
怀本拟昆山玉
韦应物诗短才何足数枉赠愧妍词
又
兰章忽有赠
祖咏诗所愧能投赠清言益润身
韩愈诗辱赠不知报我歌尔其聆
又
湓城去鄂浦风
便一日耳不枉故人书无因泛江水
又
书成欲寄孔
安西纸背应劳手自题
又
敲门惊昼睡问报睦州吏
手把一封书上有皇甫字
卢同诗日高丈五睡正浓军将打门惊周公口云谏
议送封信白绢斜封三道印开缄宛见谏议面手阅
月团三百片
独孤及诗暮帆望不及览赠心欲醉
武元衡诗未报雕龙赠俄伤泪剑痕
戴叔伦诗并枉五言赠知同万里怀
元稹诗愧捧芝兰赠还披肺腑呈
又
因君□珠赠还
一梦烟霄
又
珠玉惭新赠芝兰忝旧游
宋黄庭坚诗衡阳有归雁他日更传音
陈师道诗此老三年别何时万里回更无南过雁犹
见北枝梅

　赠答部纪事
左传襄公二十九年吴公子札聘于齐说晏平仲谓
之曰子速纳邑与政无邑无政乃免于难齐国之政
将有所归未获所归难未歇也故晏子因陈桓子以
纳政与邑是以免于栾高之难聘于郑见子产如旧
相识与之缟带子产献纻衣焉谓子产曰郑之执政
侈难将至矣政必及子子为政慎之以礼不然郑国
将败适晋说赵文子韩宣子魏献子曰晋国其萃于
三族乎说叔向将行谓叔向曰吾子勉之君侈而多
良大夫皆富政将在家吾子好直必思自免于难
史记孔子世家孔子适周见老子辞去而老子送之
曰吾闻富贵者送人以财仁人者送人以言吾不能
富贵窃仁人之号送子以言曰聪明深察而近于死
者好议人者也博辩广大危其身者发人之恶者也
为人子者毋以有己为人臣者毋以有己
荀子大略篇曾子行晏子从于郊曰婴闻之君子赠
人以言庶人赠人以财婴贫无财请假于君子赠吾
子以言
田居乙记魏公子牟东行穰侯送之曰先生将去冉
之山东矣独无一言以教冉乎魏公子牟曰微君言
之牟几忘语君君知夫官不与势期而势自至乎势
不与富期而富自至乎富不与贵期而贵自至乎贵
不与骄期而骄自至乎骄不与罪期而罪自至乎罪
不与死期而死自至乎穰侯曰善敬受明教
汉书陈遵传遵赡于文辞性善书与人尺牍主皆藏
以为荣为河南太守既至官当遣从史西召善书
吏十人于前治私书谢京师故人遵凭几口占书吏
且省官事书数百封亲□各有意河南大惊
东观汉记陈遵为大司农护军尝使匈奴过辞于王
丹临诀丹谓遵曰俱遭时反复惟我二人为天地所
遗今子当之绝域无以相赠赠子以不拜遂揖而别
遵甚悦
晋阳秋刘弘为荆州刺史每发手书郡国叮咛款密
莫不感悦咸曰得刘公一纸书贤于十部从事
南史范云传云居选官书牍盈案宾客满门应答如
流无所壅滞
刘穆之传穆之与朱龄石并便尺牍尝于武帝坐并
答书自旦至日中穆之得百函龄石得八十函
南齐书刘善明传崔祖思出为青冀二州善明遗书
曰足下今鸣笳旧乡衣绣故国泗上归业稷下还风
君欲谁让耶聊送诸心敬申贫赠
梁书王僧孺传僧孺出为唐令初僧孺与乐安任昉
遇竟陵王西邸以文学友会及是将之县昉赠诗其
略曰惟子见知唯余知子观行视言要终犹始敬之
重之如兰如芷形应影随曩行今止百行之首立人
斯着子之有之谁毁谁誉修名既立老至何遽谁其
执鞭吾为子御刘略班艺虞志荀录伊昔有怀交相
欣勖下帷无倦升高有属嘉尔晨灯惜余夜烛其为
士友推重如此
刘孝绰传世祖出为荆州至镇与孝绰书曰君屏居
多暇差得肆意典坟吟咏情性比复稀数古人不以
委约而能不伎痒且虞卿史迁由斯而作想摛属之
兴益当不少洛地纸贵京师名动彼此一时何其盛
也近在道务闲微得点翰虽无纪行之作颇有怀旧
之篇至此已来众诸屑役小生之诋恐取辱于庐江
遮道之奸虑兴谋于从事方且褰帷自厉求瘼不休
笔墨之功曾何暇豫至于心乎爱矣未尝有歇思乐
惠音清风靡闻譬夫梦想温玉饥渴明珠虽愧卞随
犹为好事新有所制想能示之勿等清虑徒虚其请
无由赏悉遣此代怀数路计行迟还芳札孝绰答曰
伏承自辞皇邑爰至荆台未劳刺举且摛高丽近虽
预观尺锦而不睹全玉昔临淄词赋悉与杨修未殚
宝笥顾惭先哲渚宫旧俗朝衣多故李固之荐二邦
徐珍之奏七邑威怀之道兼而有之当欲使金石流
功耻用翰墨垂迹虽乖知二偶达圣心爰自退居素
里却埽穷闬比杨伦之不出譬张挚之杜门昔赵卿
穷愁肆言得失汉臣郁志广叙盛衰彼此一时拟非
其匹窃以文豹何□以文为罪由此而谈又何容易
故韬翰吮墨多历寒暑既阙子幼南山之歌又微敬
通渭水之赋无以自同献笑少酬褒诱且才乖体物
不拟作于元根事殊宿诺宁贻惧于朱亥顾己反躬
载怀累息但瞻言汉广邈若天涯区区一心分宵九
逝殿下降情白屋存问相寻食椹怀音矧伊人矣
谢征传征与河东裴子野沛国刘显同官友善子野
尝为寒夜直宿赋以赠征征为感友赋以酬之
魏书宗钦传钦拜著作郎与高允书曰昔皇纲未振
华裔殊风九服分隔金兰莫遂希怀寄契延想积久
天遂其愿爰遘京师才非季札而眷深孙乔德乖程
子而义均倾盖旷龄罕遇会之一朝比公私理异酬
谘路塞端拱蓬宇叹慨如何不量鄙拙贡诗数韵若
夫泉江相忘之谈遗言存意之美虽庄生之所尚非
浅识所宜循爱敬既深情期往返思迟德意以袪鄙
吝若能纡凤彩以耀榛荟回连城以映瓦砾者是所
望也诗曰巍峨恒岭滉瀁沧溟山挺其和水耀其精
启兹令族应期诞生华冠众彦伟迈群英
其
一
于穆
吾子含贞藉茂如彼松竹陵霜擢秀味老思冲玩易
体复戢翼九皋声溢宇宙
其
二
我皇龙兴重离迭映
刚德外彰柔明内镜干象掩气坤厚山竞风无殊音
俗无异径
其
三
经纬曰文著述曰史斟酌九流错综
幽旨帝用训谘明发虚拟广辟四门披延髦士
其
四

尔应其求翰飞东观口吐琼音手挥霄翰弹毫珠零
落纸锦粲坟无疑割典无滞泮
其
五
山降则谦含柔
为信林崇日渐明升斯进有邈夫子兼兹四慎弱而
难胜通而不峻
其
六
南董邈矣史功不申固倾佞实
雄秽美新迁以陵腐邕由卓泯时无逸勒路盈摧轮
其
七
尹佚谟周孔明述鲁抑扬群致宪章三五昂昂
高生纂我遐武勿谓古今建规易矩
其
八
自昔索居
沉沦西藩风马既殊标榜莫缘开通有运暗遇当年
披衿暂面定交一言
其
九
谘疑秘省访滞京都水镜
叔度洗吝田苏望仪神婉即象心虚悟言礼乐采研
诗书
其
十
履霜悼迁抚节感变嗟我年迈迅逾激电
进乏由赐退非回宪素发掩元枯颜落蒨
其
十一
文
以会友友由知己诗以明言言以通理眄坎迷流觌
良暗止伊尔虬光四鳞曲水
其
十二
允答书曰顷因
行李承足下高问延伫之劳为日久矣王途一启得
叙其怀欣于相遇情无有已足下兼爱为心每能存
顾养之以风味惠之以德音执玩反复铭于心抱吾
少乏寻常之操长无老成之致凭赖贤胜以自克勉
而来喻褒饰有过其分既承雅赠即应有答但唱高
则难和理深则难酬所以留连日月以至于今今往
诗一篇诚不足标明来旨且表以心幸恕鄙滞领其
至意诗曰荡荡流汉蔼蔼南都载称多士载耀灵珠
邈矣高族世记丹图启基郢城振彩凉区
其
一
吾生
朗到诞发英风绍熙前绪奕世克隆方圆备体淑德
斯融望倾群俊响骇华戎
其
二
响骇伊何金声允着
匡赞西藩拯厥时务肃志琴书恬心初素潜思渊渟
秀藻云布
其
三
上天降命祚锺有代协耀紫宸与干
作配仁迈春阳功隆覆载招延隐叟永贻大赉
其
四
伊余栎散才至庸微遭缘幸会忝与枢机窃名华省
厕足丹墀愧无萤烛少益天晖
其
五
明升非谕信渐
难兼体卑处下岂曰能谦进不弘道退失渊潜既惭
朱阙亦愧闾阎
其
六
史班称达杨蔡致深负荷典策
载蹈于心四辙同轨覆车相寻敬承嘉诲永佩明箴
其
七
远思古贤内寻诸己仰谢丘明长揖南史遐武
虽存高踪难拟夙兴夕惕岂获恬止
其
八
世之圮矣
灵运未通风马殊隔区域异封有怀西望路险莫从
王泽远洒九服来同
其
九
在昔平吴二陆称宝今也
克凉吾生独矫道映儒林义为群表我思与之均于
纻缟
其
十
仁乏田苏量非叔度韩生属降林宗仍顾
千载旷游遘兹一遇藻咏风流鄙心已悟
其
十一
年
时迅迈物我俱逝任之斯通壅之则滞结驷遗尘屡
空亦敝两间可守安有回赐
其
十二
诗以言志志以
表丹慨哉刎颈义已中残虽曰不敏请事金兰尔其
励之无忘岁寒
北史胡叟传叟不事产业常苦饥贫尚书李敷尝遗
以财都无所取初叟一见高允曰吴郑之交以纻缟
为美谈吾之于子以弦韦为幽贽以此言之彼可无
愧也
薛辩传辩五世孙端端从祖弟湖湖曾孙道衡武平
初除尚书左外兵郎陈使傅縡聘齐以道衡兼主客
郎接对之縡赠诗五十韵道衡和之南北称美魏收
曰傅縡所谓以蚓投鱼耳
周书韦敻传敻养高不仕所居之宅枕带林泉陈遣
其尚书周弘正来聘素闻敻名请与相见朝廷许之
弘正乃造敻谈谑盈日恨相遇之晚后请敻至宾馆
敻时赴弘正仍赠诗曰德星犹未动真车讵肯来其
为时所钦挹如此
文中子事君篇芮城府君起家为御史将行谓文中
子曰何以赠我子曰清而无介直而无执曰何以加
乎子曰太和为之表至心为之内行之以恭守之以
道退而谓董常曰大厦将颠非一木所支也
隋唐嘉话张昌宗之贵也武三思谓之王子晋后身
为诗以赠之诗至今犹传
尚书故实兵部李员外约言汧公之子识度清旷迥
出尘表与主客张员外谂同弃官并韦征君况墙东
遁世不婚娶不治生业李尢厚于张每与张匡□静
言达旦不寝人莫得知赠张诗曰我有心中事不向
韦二说秋夜洛阳城明月照张入
全唐诗话严维字正文越州人与刘长卿善长卿对
酒寄维云陋巷喜阳和衰颜对酒歌懒从华发乱闲
住白云多郡简容垂钓家贫学弄梭门前七里濑早
晚子陵过维答云苏□佐郡时近出白云司药补清
羸疾吟绝妙词柳塘春水慢花坞夕阳迟欲识怀
君意朝朝访□师
山家清供李益卢纶皆唐大历十才子之杰者纶于
益为内兄尝秋夜同宿益赠纶诗曰世故中年别余
生此会同却将悲与病独对朗陵翁纶和曰戚戚一
西东十年今始同可怜风雨夜相问两衰翁二诗虽
绝句读之使人凄然皆奇作也
全唐诗话李端赠郭驸马诗云青春都尉最风流二
十功成便拜侯金距斗鸡过上苑玉鞭骑马出长楸
熏香荀令偏怜少傅粉何郎不解愁日暮吹箫杨柳
陌路人遥指凤皇楼又云方塘似镜草芊芊初月如
钩未上弦新开金埒看调马旧赐铜山许铸钱杨柳
入楼吹玉笛芙蓉出水□花钿今朝都尉如相顾愿
脱长裾学少年
古今诗话唐朝郑棨赠老僧诗曰日照西山雪老僧
门未开冻瓶粘柱础宿火隐炉灰童子病归去鹿麑
寒入来自云此诗可以衡称重轻不偏也
全唐诗话耿伟书情寄韩张二舍人后二联云绕院
绿苔闻雁处满庭黄叶闭门时故人高步云衢上肯
念前程杳未期赠张将军云寥落边城暮重门返照
间鼓鼙惊雨暗士马过秋闲惯守临边郡曾营近海
山关西旧业在夜夜梦中还
摭言李洞唐诸王孙赠高仆射云征南破虏汉功臣
提剑归来万里身闲傍凌云金柱看形容消瘦老于
真
南唐诗话廖图虔州人能诗和人赠沈彬云逼真但
使心无着混俗何妨手强抄自喜卜居连岳色水边
松下得论交赠泉陵上人云真疑木少难留鹤未信
山低住得云
过庭录文正祖唐公有诗寄赠华山陈希夷云曾逢
毛女话何事应说巨灵开此山浓睡过春花满地静
林中夜月当关
临汉诗话李文定公迪八月十五日生黔中作中秋
八月诗以献皆以月况文定其中句有蟾辉吐光育
万种我公蟠屈为心胸老桂根株撼不折我公得此
为清节孤轮碾空周复圆我公得此为机权余光烛
物无洪细我公得此为经济虽造语粗浅亦豪爽也
宋史王旦传薛奎为江淮发运使辞旦旦无他语但
云东南民力竭矣奎退而曰真宰相之言也张士逊
为江西转运使辞旦求教旦曰朝廷榷利至矣士逊
迭更是职思旦之言未尝求利识者曰此运使识大
体
族姓考张士逊真宗朝与陈尧佐同秉政及致仕寄
以诗云赭案当年并命时蒹葭衰飒倚琼枝皇恩乞
与桑榆老鸿入高冥凤在池
诗史王文穆罢相帅朝士皆有诗陈从易诗最佳有
云千重浪里平安过百尺竿头稳下来
钱惟演赠张仆射判河阳云绿野桑麻连四水黄堂
歌吹拥千兵赠李太仆云惟月卿曹重占星使者贤
族姓考张咏字复之登太平八年第尝云吾榜得人
最多谨重雅望无如李公沆深沉有德无如王公旦
面折廷诤无如寇公准当方面之任咏不敢辞及第
后寄友人傅霖诗云前年失脚下渔矶苦恋明时未
忍归为报巢由莫相笑此身不是爱轻肥
青箱杂记吕文穆公蒙正尝与温公萧仲舒及一友
人忘其姓名读书于洛阳龙门山誓不作状元不仕
及唱第文穆为状头温已不得意然尚中科甲其友
人随拂衣归隐后文穆大用太宗问昔与谁友文穆
即以归隐者对遂以著作郎召不起故文穆罢相归
洛作诗赠之曰昔作儒生谒贡闱今提相印出黄扉
九重駌鹭醉中别万里烟霄达了归邻叟尽垂新白
发故人犹着旧麻衣洛阳漫说多才子自叹遭逢似
我稀故人盖指归隐者也
唐宋遗文钱塘林逋处士有高节范文正公赠诗曰
巢由不愿仕尧舜岂遗人风俗因公厚文章到老醇
名臣言行录外集谢上蔡先生见河南夫子而归尹
子送焉问曰何以教我谢曰吾徒朝夕从先生见行
则学问言则识譬如有人服乌头者方其服也颜色
悦泽筋力强盛一旦乌头方去将如之何尹子反以
告夫子夫子曰可谓益友矣
扪虱新话毕状元渐使福建日尝按部过罗原时南
华翁林子山致仕居南华洞年已八十余以诗迓之
有当年春榜首传名对御如君有几人之句毕公和
赠之多所奖借其诗曰儿童闻说子山名将谓先生
是故人海上偶经仙洞府岩前犹见玉精神南华久
彻逍遥梦兜率重来自在身携得新诗天上去不教
辜负到全闽
江南通志邹浩字志完晋陵人登进士第章惇用事
浩上章劾其不忠贤妃刘氏立浩友田画谓人曰志
完不言可以绝交矣浩上言帝持其章踌蹰四顾凝
然若有所思乃付外明日章惇诋其狂悖遂削官羁
管新州田画迎诸涂浩出涕画正色曰使志完隐默
官京师遇寒疾不汗五日死矣岂独岭海之外能死
人哉愿君无以此举自满士所当为未止此也浩谢
曰君子赠我厚矣
宋史胡铨传铨为枢密院编修官绍兴八年宰臣秦
桧决策主和金使以诏谕江南为名中外汹汹铨抗
疏言事书既上桧以铨狂妄凶悖鼓众劫持诏除名
编管新州同郡王廷珪以诗赠行为人所告廷珪流
辰州
无锡县志赵纲字希大能诗年二十九而卒有寄洛
阳李秀才一绝云未得吴公荐空怜贾谊才年年三
月里相约看花来黄勉见之曰入唐人诗中未易辨
也
宋史王遂传遂与同里刘宰素同志宰尝称遂为文
雅健无世俗浮靡之气足以名世遂守平江宰赠之
言曰士友当亲而贤否不可不辨财利当远而会计
不可不明折狱以情毋为私意所牵荐士以才毋为
权要所夺当言则言不视时而退缩可去则去不计
利而迟回庶几名节之全不愧简册所载盖格言也
族姓考方孚若新居成刘后村贺以诗云按行花木
皆僚友主掌湖山即事权
梅涧诗话王化基送梁助曰文章换桂一枝秀清白
传家两弟贫人多诵之
见闻搜玉永乐间况锺由小吏事吕尚书震震荐其
才知苏州郡民甚德之九载考满去叩阙乞留者八
万余人杨文贞公赠以诗曰十年不愧赵清献七邑
重迎张益州
正气纪郑居贞传居贞徽歙县人永乐初坐方党论
死时年四十九从容赴市无一语及家事郑善诗文
所著有闽南集关陇行□归来□随□桧庭□初孝
孺之教授汉中也居贞以诗送之曰翩翩紫凤雏羽
翮备五彩徘徊千仞翔余音散江海于焉览德辉济
济锵环佩天门何嵯峨群仙久相待晨沐晞朝阳夜
息饮沆瀣如何复西飞去去秦关外岐山谅非遥啄
食良自爱终当巢阿阁庶以鸣昭代孝孺亦答赠以
文又次韵寄云阁下知名久相逢值暮春才华曾动
主议论每过人汉水原通蜀台州亦近闽何时江海
上尊酒话西秦次章云为问天台客何时别草堂千
岩空剑气万卷有虹光为政惭吾拙摛辞属子良方
思歌伐木深负咏甘棠
茅大方传大方博学能文少有奇名尝谒孟庙有千
古难忘义利词之句时皆逊服或赠之诗曰陆机此
日能为赋贾谊何年复献书
见闻录一衲子捧□来旴江近溪罗先生遇之甚谨
居数年一日辞去近溪把其手请曰和尚慈悲今别
吾去愿一言济我衲子曰没得说官人家常有好
光景有好光景便有不好光景等待在俺出家人只
这等近溪爽然会心顿首以谢
山西通志冯祥字文贞蒲州人性刚直轻财重义酷
不喜佛老每遇其徒必斥之曰尔独不为儒为农何
辟兄离母废君臣父子大伦如是耶时因其说亦有
就正者冠婚丧祭一遵文公家礼乡人效之河汾薛
文清赠以诗曰忽从嚣杂见真淳谁道今人不古人
四礼每从朱氏教一门常接孟家邻春庭时雨年年
润兰砌光风日日新青简会须书行义高名直与董
生亲此可知其人矣
合肥县志王茂粹字羽雏号呆翁九岁能文读书于
外祖黄道年之家汤若士赠诗云王家二郎万乘器
髦撮两髧年十四音同巢乳一母皎雪骢奔轶十
骥攀军提勃大绅行庐陵甘放一头地惊才绝学惜
乎未遇时人为之惋惜
香泉偶赘聂大年赠汤参将有云铃阁论兵山雨歇
戍楼横槊阵云收楚江月白银河夜淮海天空锦树
秋
王元美送黄资礼云涛驱千障雪花散万家春赠楚
廉访云别筵仍赋紫貂裘黄鹤摩空不可留雪后抗
旌云梦猎月明张乐洞庭游诗成自失巴人调宦就
应宽楚客愁倘问故交留泽意周南或恐是青州寄
紫荆都督绝句牙旗高拥黑云闲匣里并刀龙雀环
夜夜胡笳吹落月新声不敢近燕山

　赠答部杂录
诗经大雅抑章无言不雠无德不报
朱
注
雠答也天下
之理无有言而不雠无有德而不报者
崧高章吉甫作诵其诗孔硕其风肆好以赠申伯
烝民章吉甫作诵穆如清风仲山甫永怀以慰其心
荀子赠人以言重于金石珠玉劝人以言美于黼黻
文章听人以言乐于锺鼓琴瑟
刘勰新论君子重正言之惠贤于轩璧之赠
东观余论唐人及国初前辈与人书牍或只用押字
与名用之无异上表章亦或尔
韵语阳秋蔡君谟娶余祖姑清源君已而赴漳南幕
余曾祖通议赠之诗曰藻思旧传青管梦哲科新试
碧鸡才且依仲宝莲花幕更下温郎玉镜台可谓佳
句矣韩退之送陆畅诗云一来取高第官佐东宫军
迎妇丞相府夸映秀士群鸣鸾桂树间观者何缤纷
此二诗事相类而语皆奇也
翰府名谈刺史县令故事尢多士子以诗投献难得
佳句方谔有上广州太守诗曰去恶溪韩吏部珠
还合浦孟尝君虽善用故事议者不许赠邑令诗曰
琴弹永日得古意印□经秋生藓痕句虽佳但印上
不是生藓处不若雨后有人耕绿野月明无犬吠花
村意清句雅又见令之教化仁爱民乐于丰年之耕
耨且无盗贼之警
直方诗话余最爱苏黄门送文潞公云遍阅后生真
有道欲谈前事恐无人盖潞公官爵年德难为形容
非此两句不能优游而自见
容斋五笔士大夫得交朋书问有懒傲不肯即答者
记白乐天老慵一绝句曰岂是交亲向我□老慵自
爱闭门居近来渐喜知闻断免恼嵇康索报书案嵇
康与山涛绝交书云素不便书又不喜作书而人间
多事堆案盈几不相酬答则犯教伤义欲自勉强则
不能久乐天所云正此也乃知畏于答书其来久矣
珍珠船廖融赠僧诗甚多尝曰僧是诗家奴一人赠
一篇且带图行东西南北耳