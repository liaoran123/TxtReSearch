元和郡县图志
唐 李吉甫
●卷第一
◎关内道一
【京兆府】雍州。开元户三十六万二千九百九。元和户二十四万一千二百二。
《禹贡》雍州之地，舜置十二牧，雍其一也。周武王都丰、镐，平王东迁，以岐、丰之地赐秦襄公，至孝公始都咸阳。秦兼天下，置内史以领关中。项籍灭秦，分其地为三：以章邯为雍王，都废丘；（今兴平县是也。）司马欣为塞王，都栎阳；董翳为翟王，都高奴，（今延州金明县是也。）谓之三秦。高祖入关定三秦，复并为内史。景帝分置左、右内史。武帝太初元年改内史为京兆尹，後与左冯翊、右扶风谓之三辅，其理俱在长安城中，又置司隶校尉以总之。光武都洛阳，以关中地置雍州，寻复立三辅。魏分河西为凉州，分陇右为秦州，三辅仍旧属司隶。
晋初省司隶，复置雍州。愍帝之後，刘聪、石勒、苻健、姚苌相继窃据之，苌孙泓为刘裕所灭。东晋复置雍州及京兆郡，寻为赫连勃勃所破，遣子贵镇长安，号曰“南台”。後魏太武破赫连昌，复於长安置雍州，孝武自洛阳迁长安，改为京兆尹。隋开皇三年，自长安故城迁都龙首川，即今都城是也。初，隋氏营都，宇文恺以朱雀街南北有六条高坡，为乾卦之象，故以九二置宫殿以当帝王之居，九三立百司以应君子之数，九五贵位，不欲常人居之，故置玄都观及兴善寺以镇之。大明宫即圣唐龙朔二年所置。高宗尝染风  ，以大内湫湿，置宫於斯。其地即龙首山之东麓，北据高原，南俯城邑，每晴天霁景，下视终南如指掌，含元殿所居高明，尤得地势。大明东南曰兴庆宫，玄宗藩邸宅也。废京兆尹，又置雍州，炀帝改为京兆郡。武德元年，复为雍州。开元元年，改为京兆府。谨按：汉五年，高祖在洛阳，娄敬说曰：“陛下都洛阳，岂欲与周室比隆哉？周之都洛，以为此天下中，丁仲反。四方纳贡职，道里均，有德则易以王，无德则易以亡。凡居此者，欲令务以德致人，不欲阻险，令後世骄奢也。今陛下而欲比隆成、康之时，为不侔矣。且夫秦地被山带河，四塞以为固，猝然有急，百万众可具。因秦之故，资甚美膏腴之地，此所谓天府。陛下入关而都之，山东虽乱，秦故地，可全而有也。夫与人斗，不扼其吭拊其背，未能全胜。今陛下入关而都，按秦之故“地”，此亦扼天下之吭而拊其背也。”高帝问群臣，群臣皆山东人，争言周王数百年，秦二世则亡，不如都周。高祖疑未能决。及留侯明言入关便，即日驾西都关中。
六年，擒韩信，田{冖月}贺高祖曰：“甚善。陛下得韩信，又理秦中。秦形胜之国，带河阻山，持戟百万，秦得百二焉。地势便利，其以下兵於诸侯，辟犹居高屋之上建瓴水也。”自汉至今，常为王者奥区。
府境：东西三百一十里。南北四百七十里。
八到：东至东都八百三十五里。东南至商州二百六十五里。西南至洋州六百三十里。东至华州一百八十里。南取库谷路至金州六百八十里。正西微北至凤翔三百一十里。西北至州三百里。东北至坊州三百五十里。正东微北至同州二百五十里。
贡、赋：开元贡：葵草席，地骨白皮，酸枣仁。赋：绵，绢。
管县十二，又十一：万年，长安，昭应，三原，醴泉，奉天，奉先，富平，€阳，咸阳，渭南，蓝田。
万年县，赤。本汉旧县，属冯翊，在今栎阳县东北三十五里。周明帝二年，分长安、霸城、山北等三县，始於长安城中置万年县。隋开皇三年迁都，改为大兴县，理宣阳坊。武德元年，复为万年。乾封元年，分置明堂县，理永乐坊，长安三年废。天宝七年，改为咸宁，乾元元年复为万年县。
终南山，在县南五十里。按经传所说，终南山一名太一，亦名中南。据张衡《西京赋》云“终南、太一，隆崛崔”。潘岳《西征赋》云“九{山截}，太一あだ，面终南而背€阳，跨平原而连れ冢”。然则终南、太一，非一山也。
毕原，在县西南二十八里。《诗》注云“毕，终南之道名也。”《书序》云“周公薨，成王葬於毕”，是也。
白鹿原，在县东二十里。亦谓之霸上，汉文帝葬其上，谓之霸陵。王仲宣诗曰“南登霸陵岸，回首望长安”，即此也。
长乐坡，在县东北十二里。即川之西岸，旧名坂，隋文帝恶其名，改曰长乐坡。故轵道，在县东北一十六里，即秦王子婴降沛公之处也。
细柳营，在县东北三十里。相传云周亚夫屯军处。今按亚夫所屯，在咸阳县西南二十里，言在此，非也。
杜陵，在县东南二十里，汉宣帝陵也。
渭水，在县北五十里。旧云北去县五十里。
霸水，在县东二十里。霸桥，隋开皇三年造，唐隆二年仍在旧所创制为南北二桥。
樊川，一名後宽川，在县南三十五里。本杜陵之樊乡，汉高祖赐樊哙食邑於此。
御宿川，在县南三十七里。汉为离宫别馆，禁御人不得往来游观，止宿其中，故曰“御宿”。
长安县，赤。本秦旧县。初，楚怀王封项羽为长安侯，则长安久矣，非始於汉，但未详所在耳。及高帝五年入关，复置长安县，乃取旧名以名县也。至隋开皇三年，迁都长安，移至长寿坊西南隅。乾封元年，分置乾封县，理怀直坊，长安三年废。
龙首山，在县北一十里，长六十里，头入渭水，尾达樊川。秦时有黑龙从南山出饮水，其行道因成土山。疏山为台殿，不假版筑，高出长安城。《西京赋》所云“疏龙首以抗殿”也。《三辅黄图》曰“营未央宫，因龙首制前殿也。”
细柳原，在县西南三十三里。别是一细柳，非亚夫屯军之所。
长安故城，在县西北十三里。汉旧都，惠帝修筑，本秦离宫也。按惠帝元年正月，城长安。三年春，发长安六百里内男女十四万六千人，三十日罢。六月，发徒隶二万人常役。至五年正月，复发十四万五千人，三十日罢。九月而城成。
城南为南斗形，城北为北斗形，周回六十五里。
太和宫，在县南五十五里终南山太和谷。武德八年造，贞观十年废。二十一年，以时热，公卿重请修筑，於是使将作大匠阎立德缮理焉，改为翠微宫。今废为寺。
周武王宫，即镐京也，在县西北十八里。自汉武帝穿昆明池於此，镐京遗址沦陷焉。
秦阿房宫，在县西北十四里。殿东西五百步，南北五十丈，上可坐万人，下可建五丈旗。表南山之巅以为阙。为复道，自阿房渡渭，属之咸阳。庭中可受十万人，又置铜人十二於宫前。
汉长乐宫，在县西北十四里。
汉未央宫，在县西北十五里。并在长安故城中。
汉建章宫，在县西二十里，长安故城西。太初元年，柏梁台灾，越巫以厌胜之术请作建章宫，为千门万户。
桂宫，在县北十三里长安故城中，汉武帝所造。
柏梁台，在长安故城中，未央宫北。
渐台，在未央宫西，王莽死於此。
神明台，在县西北二十里，长安故城西，上有承露盘。
汉博望苑，在县北五里，武帝为太子据所立，使通宾客。
上林苑，在县西北一十四里，周匝二百四十里，相如所赋也。
酒池，在长乐宫中，汉武帝所作，以夸羌胡。饮以铁杯，重不能举，皆低头牛饮。《西征赋》云“酒池监於商辛，追覆车而不悟。”
子午关，在县南百里。王莽通子午道，因置此关。魏遣锺会统十万馀众，分从斜谷、骆谷、子午谷趋汉中。晋桓温伐秦，命司马勋出子午道。今洋州东二十里曰龙亭，此入子午谷之路，梁将军王神念以旧道缘山避水，桥梁多坏，乃别开乾路，更名子午道，即此路是也。
昭应县。缺新丰故城，在县东十八里，汉新丰县城也。汉七年，高祖以太上皇思东归，於此置县，徙丰人以实之，故曰新丰。并移榆旧社，街衢栋宇，一如旧制，男女老幼，各知其室，虽鸡犬混放，亦识其家焉。
古戏亭，在县东北三十里。周幽王为犬戎所逐，死於戏，即此也。周章军西至戏，秦将章邯拒破之，亦此地也。
周幽王陵，在县东北二十五里。
秦始皇陵，在县东八里。始皇即位，治骊山陵，役徒七十万人。今按其陵高大，亦不足役七十万人积年之功，盖以骊山水泉本北流者，陂障使东西流，又此土无石，取大石於渭北诸山，其费功力由此也。
华清宫，在骊山上。开元十一年，初置温泉宫，天宝六年改为华清宫。又造长生殿，名为集灵台，以祀神也。
三原县，次赤。西南至府一百一十里。本汉池阳县。{山截}山在今县西北六十里，苻秦於此山北置三原护军，以其地西有孟侯原，南曰丰原，北曰白鹿原。
後魏太武七年罢，改置三原县，属北地郡。明帝孝昌三年，萧宝（寅）〔夤〕逆乱，毛洪宾立义栅捍贼，永安元年於此置北雍州，洪宾为刺史，亦谓之洪宾栅，其故城在县北五十五里。又割北地郡之三原县於此置建忠郡，以旌其功。隋开皇三年，罢郡，以县属雍州。
高祖献陵，在县东十五里。
尧门山，在县西北三十二里。
天齐原，在县西北二十五里，上有天齐祠。
黄白城，在县西南十五里。後汉李亻乱政，天子东迁，三辅饥歉，乃移保黄白城，即其地也。
秦曲梁宫，在县西南十五里黄白城内。
于谨墓，在县北十八里。
醴泉县，次赤。东南至府一百二十里。本汉谷口县地，在九山东仲山西，当泾水出山之处，故谓之谷口。《沟洫志》云：“白渠首起谷口，尾入栎阳，袤二百里，溉田四千五百馀顷。人得其饶，歌曰：‘田于何所？池阳谷口。郑国在前，白渠起後。举成€，决渠为雨。泾水一石，其泥数斗。且溉且粪，长我禾黍。衣食京师，亿万之口。’”谓此也。後汉及晋，又为池阳县。後魏改为宁夷县。隋开皇十八年改为醴泉县，以县界有周醴泉宫，因以为名。
太宗昭陵，在县东北二十五里九山。
肃宗建陵，在县东北十八里武将山。
奉天县，次赤。东南至府一百六十里。光宅元年，割醴泉、始平、好、武功、新平郡之永寿五县置。
梁山，高宗天皇大帝乾陵所在，因名曰奉天。其山即《禹贡》所云“壶口理梁及岐”，又古公父逾梁山至于岐下，及秦立梁山宫，皆此山也。
奉先县，次赤。西南至府二百四十里。本秦重泉县，後魏省，至孝文帝分白水县置南曰水县，西魏改为蒲城县。本属同州，开元四年以县西北三十里有丰山，於此置睿宗桥陵，改为奉先县，隶京兆。
玄宗泰陵，在县东北二十里。
惠庄太子陵，在桥陵东南三里。
惠宣太子陵，在桥陵东六里。
惠文太子陵，在桥陵东三里。并在柏城内。
富平县，次赤。西南至府一百五十里。本汉旧县，属北地郡。後魏文帝自怀德城移於今理，周闵帝於县置中华郡，武帝省郡，以县属冯翊，隋开皇三年改属雍州。
中宗定陵，在县西北十五里龙泉山。
代宗元陵，在县西北四十里檀山。
顺宗丰陵，在县东北三十三里瓮金山。
节愍太子陵，在县西北十五里。
荆山，在县西南二十五里岐山东，《禹贡》云“荆、岐既旅”，是也。
盐池泽，在县东南二十五里，周回二十里。
後周文帝成陵，在县西北十五里。
王翦墓，在县东北三里。
司马欣墓，在县西二十五里。章邯长史，降项羽，封为塞王。
€阳县，次赤。西南至府一百二十里。本汉旧县，属左冯翊，魏司马宣王抚慰关中，罢县，置抚夷护军，及赵王伦镇长安，复罢护军。刘、石、苻、姚因之。
魏罢护军，更於今理别置€阳县，隋因之。武德元年，分置石门县。三年，於石门县置泉州。贞观元年废州，改石门县为€阳县。
德宗崇陵，在县东二十里。
嵯峨山，一名{山截}山，在县东北十里，东西二十五里，南北二十里。山上有€必雨，常以为候。
甘泉山，一名磨石岭，在县西北九十里，周回六十里。
车箱阪，在县西北三十八里。萦纡曲折，单轨才通，上阪即平原宏敞，楼观相属，即趋甘泉宫道也。
泾水，在县西南二十五里。初，郑国分泾水置郑渠，後倪宽又穿六辅渠，今此县与三原界六道小渠，犹有存者。谨按：秦始皇元年，韩闻秦好兴事，欲疲之，乃使水工郑国说，令凿泾水自仲山西邸瓠口为渠，东注洛，三百馀里，欲以溉田。中作而宽，秦欲杀国。国曰：“始臣为，然渠成亦秦之利。”秦以为然，卒使就渠。既成，溉舄卤之地四万馀顷，收皆亩一锺。关中无凶年，命为郑国渠。
後至汉武帝元鼎六年，一百三十六岁，倪宽为左内史，又奏请穿六辅渠，以益溉郑渠旁高之田。後十六岁，赵中大夫白公又奏穿泾水注渭中，溉田四千馀顷，人得其饶而歌之。大唐永徽六年，雍州长史长孙祥奏言：“往日郑白渠溉田四万馀顷，今为富僧大贾，竞造碾，止溉一万许顷。”於是高宗令分检渠上碾，皆毁撤之。未几，所毁皆复。广德二年，臣吉甫先臣文献公为工部侍郎，复陈其弊，代宗亦命先臣拆去私碾七十馀所。岁馀，先臣出牧常州，私制如初。至大历中，利所及才六千二百馀顷。
汉€阳故县，在县西北八十里。
€阳宫，即秦之林光宫，汉之甘泉宫，在县西北八十里甘泉山上。周回十馀里，去长安三百里，望见长安城。黄帝已来祭天圜丘处也。齐人少翁谓武帝曰：“上即欲与神通，宫室被服，非像神，神物不至。”乃於甘泉宫中为台，画天、地、泰一诸鬼神而祭之。又作柏梁、铜柱、承露盘、仙人掌之属。帝以五月避暑於此，八月乃还。
通天台，在县西北八十一里甘泉宫中。高三十五丈，望雷雨悉在下。
咸阳县，畿。正东微南至府四十里。本秦旧县也，孝公十二年於渭北城咸阳，自、陇徙都焉。秦自孝公、惠文、悼武、昭襄、庄襄王、始皇、胡亥并都之。
始皇二十六年，初并天下，收天下兵聚之咸阳，铸以为锺钅，金人十二，重各千石，置庭中。徙天下豪富於咸阳十二万户。每破诸侯，仿其宫室，作之〔咸阳〕北坂上，以所得诸侯美人钟鼓充之。咸阳之旁二百里内，宫观二百七十，土木皆被绨绣，宫人不移乐，不改悬，穷年忘归，犹不能遍至。胡亥时，天下叛秦。汉元年，秦王子婴降汉。项羽引兵西屠咸阳，杀子婴，烧秦宫室，火三月不灭。及汉兴，以为渭城县，属右持风。按秦咸阳在今县东二十二里，汉渭城县亦理於此，苻坚时改为咸阳郡。後魏又移咸阳县於泾水北，今咸阳县理是也。隋开皇九年，改泾阳为咸阳，大业三年废入泾阳县。城本杜邮也，武德元年置白起堡，二年置县，又加营筑焉。山南曰阳，水北曰阳，县在北山之南，渭水之北，故曰咸阳。
毕原，即县所理也。《左传》曰“毕、原、丰阝、郇，文之昭也”，即谓此地。原南北数十里，东西二三百里，无山川陂湖，井深五十丈。亦谓之毕陌，汉氏诸陵并在其上。
短阴原，在县西南二十里。
渭水，南去县三里。
临皋驿，在县东南二十里。
长陵故城，在县东北三十里。初，汉徙关东豪族以奉陵邑，长陵、茂陵各万户，其馀五陵各千户，皆属太常，不隶於郡。
秦兰池宫，在县东二十五里。
秦慈石门，在县东南十五里。东南有阁道，即阿房宫之北门也，累慈石为之，著铁甲入者慈石吸之不得过，羌、胡以为神。
细柳仓，在县西南二十里，汉旧仓也。周亚夫军次细柳，即此是也。张揖云在昆明池南，恐为疏远。
棘门，在县东北十八里。本秦阙门也，汉文帝使将军徐厉屯棘门，谓此也。
兰池阪，即秦之兰池也，在县东二十五里。初，始皇引渭水为池，东西二百里，南北二十里，筑为蓬莱山，刻石为鲸鱼，长二百丈。始皇尝微行，遇盗於兰池，见窘，使武士击杀盗，关中大索二十日。
中渭桥，在县东南二十二里。本名横桥，驾渭水上。始皇都咸阳，渭水贯都，以像天汉。横桥南渡，以法牵牛。渭水南有长乐宫，渭水北有咸阳宫，欲通二宫之，故造此桥。汉未董卓烧之，魏文帝更造，刘裕入关又毁之，後魏重造，贞观十年移於今所。
便桥，在县西南十里，驾渭水上。武帝建元三年，初作便门，桥在长安北茂陵东，去长安二十里。长安城西门曰便门，此桥与门相对，因号便桥。
白起祠，在县城中。
汉长陵，在县东三十里，高帝陵也。
安陵，惠帝陵也，在县东北二十里。
阳陵，景帝陵也，在县东四十里。
平陵，昭帝陵也，在县西北二十里。
渭陵，元帝陵也，在县西北七里。
延陵，成帝陵也，在县西北十三里。
义陵，哀帝陵也，在县北八里。
康陵，平帝陵也，在县西北九里。
太公墓，在县东北十里。
周公墓，在县北十三里。
萧何墓，在县东北三十七里。
曹参墓，在县东北三十五里。
张良墓，在县东北三十六里。
蒙恬祠，在县西北十五里。
渭南县，畿。西至府一百三十里。本汉新丰县地，苻秦时置。後魏孝明帝亦云孝文帝。於今县东南四里置渭南郡及南新丰县。西魏废帝二年，改南新丰为渭南县。武德元年属华州，五年改属雍州。
倒兽山，一名玄象山，在县东南五十里。王子年隐处也。
渭水，北去县四里。
酋水，出县西南石楼山，北入渭。
隋崇业宫，在县东十五里。
秦步高宫，在县西南二十里。
蓝田县，畿。东北至府八十里。本秦孝公置。按《周礼》，“玉之美者曰球，其次为蓝”，盖以县出美玉，故曰蓝田。周闵帝割京兆之蓝田又置玉山、白鹿二县，置蓝田郡，至武帝省郡复为蓝田县，属京兆，後遂因之。
县理城，即柳城也，俗亦谓之青泥城。桓温伐苻健，使将军薛珍击青泥城，破之，即其处也。
蓝田山，一名玉山，一名覆车山，在县东二十八里。
白鹿原，在县西六里。晋桓温伐苻健，督护邓遐等奋击於白鹿原，即此地也。
霸水，故滋水也，即秦岭水之下流，东南自商州上洛县界流入，又西北流合水入渭。
思乡城，在县东南三十三里。宋武帝征关中，筑城於此，南人思乡，因以为名。
蓝田关，在县南九十里，即关也。秦赵高将兵拒关，沛公引兵攻关，逾蒉山击秦军，大破之。
蒉山，在县东南二十五里。

●卷第二
◎关内道二京兆下兴平高陵栎阳泾阳美原华原同官武功好华州同州凤翔节度使凤翔府陇州兴平县，畿。东至府九十里。本汉平陵县，属右扶风。魏文帝改为始平。晋武改置始平郡，领槐里县，历晋至西魏数有移易。景龙二年，金城公主出降吐蕃，中宗送至此县，改始平县为金城县。至德二年改名兴平。
始平原，在县北十二里，东西五十里，南北八里，东入咸阳界，西入武功界。
渭水，南去县二十九里。
马牧泽，在县东南二十里。南北广四里，东西二十一里。
百顷泽，在县西二十五里。周回十六里，多蒲鱼之利。
槐里城，周曰犬丘，秦改名废丘，周懿王所都。项羽封章邯为雍王，都废邱，亦此城也。
武学故城，在县东南十里。
马嵬故城，在县西北二十三里。马嵬於此筑城，以避难，未详何代人也。
汉龙泉庙，在县东北二十四里，武帝庙号也。
汉黄山宫，在县西南三十里。武帝微行，西至黄山宫，即此也。
章邯台，在县东南十里。
汉茂陵，在县东北十七里，武帝陵也。在槐里之茂乡，因以为名。守陵溉树埽除，凡五千人。
汉公孙弘墓，在县东北十八里。
卫青墓，在县东北十九里，起冢象庐山。
霍去病墓，在县东北十九里，起冢象祁连山。
高陵县，畿。西南至府八十里。本秦旧县，孝公置。汉属左冯翊。魏文帝改为高陆，属京兆郡。隋大业二年，复为高陵。
龙跃宫，在县西十四里，高祖太武皇帝龙潜旧居也，武德六年置。
姚兴墓，在县东南十三里。
栎阳县，畿。西南至府一百里。本秦旧县，献公自雍徙居焉，属左冯翊。项羽立司马欣为塞王，亦都之。按高帝既葬太上皇於栎阳之万年陵，遂分栎阳置万年县以为陵邑，理栎阳县城中，故栎阳城亦名万年城。後汉省栎阳入万年，後魏宣武帝又分置广阳县，周明帝省万年入广阳，更於长安城中别置万年县，广阳仍属冯翊郡。隋开皇三年罢郡，广阳县属雍州。武德元年又改为栎阳县。
煮盐泽，在县南十五里。泽多咸卤。苻秦时於此煮盐。周回二十里。
清泉陂，在县西南十里，多水族之利。
汉太上皇陵，在县东北二十五里。
泾阳县，畿。南至府七十里。本秦旧县。汉属安定郡，惠帝改置池阳县，属左冯翊，故城在今县西北二里，以其地在池水之阳，故曰池阳。後魏废，於今县置咸阳郡，苻秦又置泾阳县。隋文帝罢郡，移泾阳县於咸阳郡，属雍州，即今县是也。
石安原，在县南七里。高二十丈，东西三十八里，南入咸阳县界。
长平阪，一本作“坡”。在县西南五里。
泾水，西北自池阳县界流入，经县南七里，又东南入高陵县界。《春秋》襄公十四年，诸侯伐秦，济泾而次，秦人毒泾，师人多死。
焦获音护。薮亦名瓠口。《尔雅》十薮，周有焦获，《诗》云“猃狁匪茹，整居焦获”，即谓此也。按韩水工郑国说秦，令凿泾水，自仲山西抵瓠口为渠，即所谓郑、白二渠是也。
秦望夷宫，在县东南八里。北临泾水以望北夷，故名之。胡亥死於此。
汉池阳宫，在县西北八里。
龙泉陂，在县南三里。周回六里，多蒲鱼之利。
太白渠，在县东北十里。
中白渠，首受太白渠，东流入高陵县界。
南白渠，首受中白渠水，东南流，亦入高陵县界。
美原县，畿。西南至府一百八十里。秦、汉频阳之地，以县西北十一里有频山，秦厉公於山南立县，故曰频阳。後魏别立土门县，以频山有二土阜，状似门，故曰土门。隋大业二年省，义宁二年再置，贞观十七年又省，咸亨二年复置，改名曰美原。
频阳故城，在县西南三里。秦将王翦即此县人也。
华原县，畿。西南至府一百六十里。本汉礻殳礻羽县地，属左冯翊。魏、晋皆於其地置北地郡，元魏废帝三年改为通川郡，领泥阳县。隋开皇三年罢郡，以县属宜州，六年改泥阳为毕原县。大业二年省宜州，县属京兆。垂拱二年改为永安县。天授二年又置宜州，大足元年废。神龙元年，复为华原县。
土门山，在县东南四里。
礻殳礻羽故城，在县东南一里。汉县也，宣帝神雀二年，凤皇集礻殳礻羽城是也。
泥阳故县，在县东南十七里。
汉步寿宫，在县东北三里。
同官县，畿。西南至府二百一十里。本汉礻殳礻羽县地，属左冯翊。晋属频阳。苻秦於礻殳礻羽城东北铜官川置铜官护军，後魏太武帝改置铜官县，属北地郡。周朝除“金”作此“同”字，属宜州。隋大业二年省宜州，县属雍州，国朝因之。
县，畿。东北至府六十五里。本夏之扈国，启与有扈战於甘之野。《地理志》古扈国，有户谷、户亭，又有甘亭。扈至秦改为邑，汉属右扶风，自後魏属京兆，後遂因之。
终南山，在县东南二十里。
鸡头山，在县东南三十一里。伪赵主石生不能守长安，欲西上陇，士卒散尽，遂入鸡头山，寻为追兵所害。
牛首山，在县西南二十三里。南接终南，在上林苑中，《西京赋》云“绕黄山而款牛首”，是也。涝水所自出。
渭水，北去县十七里。
丰水，出县东南终南山，自发源北流，经县东二十八里，北流入渭。
龙台泽，在县东北三十里。周回二十五里。
八部泽，在县东南五里。周回五十里。
故城，在县北二里，夏之扈国也。
锺官故城，一名灌钟城，在县东北二十五里。盖始皇收天下兵器，销为钟钅，此或其处。
马祖坛，在县东北三十二里龙台泽中，每年太常太仆四时祭之，春祭马祖，夏祭先牧，秋祭马社，冬祭马步。
隋太平宫，在县东南三十一里，对太平谷，因名之。
隋甘泉宫，在县西南二十二里，对甘泉谷，因名之。
周丰阝宫，周文王宫也，在县东三十五里。《诗》云“既伐于崇，作邑于丰”，是也。崇侯无道，文王伐之，命无杀人，无坏室。崇人闻之，如归父母。遂虏崇侯，作丰邑。崇国在秦、晋之间。
秦阳宫，在县西南二十三里。
美陂，在县西五里。周回十四里。
甘亭，在县西南五里。夏启伐有扈，誓师于甘之野，即此处也。
县，畿。东北至府一百三十里。汉旧县，武帝置，属右扶风。山曲曰，水曲曰。後汉省，晋复立。武德三年属稷州，贞观元年废稷州复属雍州。天宝中改名宜寿，後复名。
姜维领，本名沈领，在县南五十里。蜀後主延熙二十年，大将军姜维率众出骆谷，经沈领，即此也。
望仙泽，在县东南三十五里，中有龙尾堆。
隋宜寿宫，在县东南三十二里。
秦长杨宫，在县东南三十三里。汉武帝好自击熊罴，司马相如从至上林，上疏谏。
秦五柞宫，在县东南三十八里。
马融读书台，在县东北二十七里。
司竹园，在县东十五里。《史记》曰“渭川千亩竹”。今按：园周回百里，置监丞掌之，以供国用。义宁元年，义师起，高祖第三女平阳公主举兵於司竹园，号“娘子军”。
骆谷关，在县西南一百二十里。武德七年，开骆谷道以通梁州，在今关北九里，贞观四年移於今所。
骆谷道，汉、魏旧道也，南通蜀、汉。魏少帝正始四年，曹爽伐蜀，诸军入骆谷三百馀里，不得前进，牛马驴骡，以转运死者略尽。少帝甘露三年，蜀将姜维出骆谷，围长城，亦此道也。
楼观，在县东三十七里。本周康王大夫尹喜宅也，穆王为召幽逸之人，置为道院，相承至秦、汉，皆有道士居之。晋惠帝时重置。其地旧有尹先生楼，因名楼观，武德初改名宗圣观。事具楼观本记及《先师传》焉。
武功县，畿。东至储一百四十里。汉旧县。古有邰国，尧封后稷之地。周平王东迁，以赐秦襄公。孝公作四十一县，、美阳、武功，各其一也。与邰音同字异，武功盖在渭水南，今县地是也。按：旧县境有武功山。斜谷水亦曰武功水。故诸葛亮表云“遣孟琰据武功水”。又杜彦远云“太白山南连武功山”。
是则县本以山水立名也。武德三年，分雍州之武功、好、、扶风之四县，於今县理置稷州，因后稷所封为名。贞观元年废州，以县属京兆。
庆善宫，在县南十八里，皇家旧宅也，南临渭水，武德元年置宫。贞观六年，銮驾亲幸，宴群臣赋诗焉。
三原，在县西南二十里。高五十丈，西入扶风县界。
故城，一名武功城，在县西南二十二里，古邰国也。
后稷祠，在县西南二十二里。
姜原祠，在县西南二十二里。
隋文帝泰陵，在县西南二十里三原上。
好县，畿。西南至府一百八十里。本汉旧县，在今县理东南十三里故城是也。者，神明所依止也。以雍州积高，神明之奥，故立以郊上帝诸神也。
後汉省。武德二年分醴泉县置，因汉旧名，属雍州。三年，改属稷州。贞观元年废稷州，复属雍州。二十一年於废上宜县置好县，今县理是也。其上宜县，隋开皇十八年置，贞观八年废。
华州，华阴四辅。开元户三万七百八十七。乡七十。元和户一千四百三十七。
乡二十二。
《禹贡》雍州之域，周为畿内之国，郑桓公始封之邑。其地一名咸林，春秋时为秦、晋界邑。长城在州东七十二里。或说秦、晋分境祠华岳，故筑此城。战国时属秦、魏。《地理志》云自高陵已东，皆魏分也。按《史记》“魏筑长城，自郑滨洛”，今州东南三里魏长城是也。秦并天下，为内史之地。二汉及晋，为京兆之地。後魏置东雍州，废帝改为华州。隋大业二年省州，义宁元年置华山郡。武德元年复为华州。垂拱元年改为太州，避武太后祖讳也。神龙元年复旧。
州境：东西一百六十四里。南北一百四十里。
八到：西至上都一百八十里。东至东都六百八十里。东至潼关一百二十里。
东至虢州二百三十里。东北至同州八十里。南至商州山路二百七十里。
贡、赋：开元贡：茯神，茯苓，细辛。赋：绵，绢。
管县三：郑，华阴，下わ。
郑县，望。郭下。本秦旧县，汉属京兆。後魏置东雍州，其县移在州西七里。
隋大业二年，州废移入州城，隶属雍州。至三年，以州城屋宇壮丽，置太华宫，县即权移城东。四年宫废，又移入城。
古郑城在县理西北三里。兴元元年，新筑罗城及古郑城，并在罗城内。
少华山，在县东南十里。
华阴县，望。西至州六十里。本魏之阴晋邑，秦惠文王时，魏人犀首纳之於秦，秦改曰宁秦。汉高帝八年，更名华阴，属弘农郡。後魏属华州。隋大业五年移於今理。垂拱元年改曰仙掌，寻复旧名。
长城，在县西，春秋时秦、晋分界处。
太华山，在县南八里。
永丰仓，在县东北三十五里渭河口，隋置。义宁元年因仓又置监。天宝三年，左常侍兼陕州刺史韦坚开漕河，自苑西引渭水，因古渠至华阴入渭，运永丰仓及三门仓米，以给京师，名曰广运潭，以坚为天下转运使。灞、二水会於漕渠，每夏大雨辄皆涨，大历之後，渐不通舟。天宝中，每岁水陆运米二百五十万石入关；大历後，每岁水陆运米四十万石入关。
潼关，在县东北三十九里，古桃林塞也，春秋时晋侯使詹嘉处瑕以守桃林之塞是也。关西一里有潼水，因以名关。又云河在关内，南流冲激关山，因谓之“冲关”。谨按：秦函谷关在汉弘农县，即今灵宝县西南十一里故关是也。今大路在北，本非钤束之要。汉武帝元鼎三年，杨仆为楼船将军，本宜阳人，今福昌县也。耻居关外，上疏请以家僮七百人徙关於新安，武帝从之，即今新安县东一里函谷故关是也。而邮传所驰，出於南路，至後汉献帝初平二年，董卓胁帝西幸长安，出函谷关，自此已前，其关并在新安。其後二十年，至建安十六年，曹公破马超於潼关，则是中间徙於今所。今历二处而至河潼，上跻高隅，俯视洪流，盘纡峻极，实谓天险。河之北岸则风陵津，北至蒲关六十馀里。河山之险，逦迤相接，自此西望，川途旷然，盖神明之奥区，帝宅之户牖，百二之固，信非虚言也。
下わ县，望。东南至州八十里。本秦旧县，《地理志》属京兆，注“下わ，秦武公伐わ戎置”，以陇西有上わ，故此加下也。董卓迁都长安，华歆求出为下わ令，即此也。後魏避道武帝讳，改为夏封，隋大业二年复旧。後魏属冯翊，隋属华州，武德缺年属同州，垂拱元年复属华州。
汉莲勺县故城，在县东二十二里。张禹本河内人，徙家莲勺。
同州，冯翊四辅。开元户五万六千五百九。乡一百二十一。元和户四千八百六十一。乡一百四十。
《禹贡》雍州之域，春秋时其地属秦，本大荔戎国，秦获之，更名曰临晋。
魏文侯伐秦，秦筑临晋，今朝邑西南有故城，七国时属魏。始皇并天下，京兆、冯翊、扶风并内史之地。及项羽灭秦，为塞国，立司马欣为塞王。及汉王定三秦，以为河上郡，复罢为内史，武帝更名左冯翊。魏除“左”字，但为冯翊郡，晋因之。後魏永平三年，改为同州。《禹贡》云“漆、沮既从，沣水攸同”，言二水至此同流入渭，城居其地，故曰同州。
州境：东西一百一十二里。南北二百三十五里。
八到：西至上都二百五十里。东至东都六百五十里。东至蒲津关六十里。南至华州八十里。西北至坊州二百五十里。
贡、赋：开元贡：绉纹吉莫皮二十张。赋：绢绵。元和贡：麝香，麻黄，地黄，蒺藜子，皱纹靴，石钅敖饼，寒山石。
管县七：冯翊，朝邑，韩城，白水，夏阳，澄城，阳。
冯翊县，望。郭下。本汉临晋县，故大荔城，秦获之，更名。旧说秦筑高垒以临晋国，故曰临晋。晋武帝改为大荔县，後魏改为华阴县，後以名重，改为武乡。隋大业三年改为冯翊县。冯，辅也；翊，佐也。义取皑佐京师。
沙苑，一名沙阜，在县南十二里。东西八十里，南北三十里。後魏文帝大统三年，周太祖为相国，与高欢战於沙苑，大破之。其时太祖兵少，隐伏於沙草之中，以奇胜之。後於兵立之处，人栽一树，以表其功，今树往往犹存。仍於战处立忠武寺。今以其处宜六畜，置沙苑监。
兴德宫，在县南三十二里。义旗将趣京师，军次於忠武园，因置亭子，名兴德宫，属家令寺。
朝邑县，望。西至州三十五里。本汉临晋县地。大荔国在今县东三十步，故王城是也。後魏置南五泉县，西魏改为朝邑县，以北据朝阪，故以为名。县西南有蒲津关。
河桥，本秦后子奔晋，造舟於河，通秦、晋之道，今属河西县。
长春宫，後周武帝置。隋大业十三年，高祖起义兵，自太原舍於此宫，休甲养士，而定京邑。武德二年，於此置陕东大行台，太宗居藩，作镇。四年，山东平，乃移行台於洛州。
通灵陂，在县北四里二百三十步。开元初，姜师度为刺史，引洛水及堰黄河以灌之，种稻田二千馀顷。
苦泉，在县西北三十里许原下，其水咸苦，羊饮之，肥而美。今於泉侧置羊牧，故谚云“苦泉羊，洛水浆”。
韩城县，上。西南至州二百里。古韩国及梁国，汉为夏阳县之地。韩国故城在今县理南十八里。梁国在今县理南二十三里，有少梁故城。隋文帝分阳於此置韩城县，春秋秦、晋战於韩原，即此地也。
龙门山，在县北五十里。
龙门戍，在县东北，极险峻。後周於此置龙门关，今废。
白水县，望。东南至州一百二十里。本汉粟邑县之地，属左冯翊。按：粟邑故城在县理西北二十八里。薛宣为左冯翊，以粟邑县小，僻在山中，其人谨朴，以频阳令薛恭换粟邑令尹赏，二县俱大理。又为汉衙县地，春秋时秦、晋战於彭衙是也。後魏文成帝分澄城郡於此置白水县及白水郡，郡南临白水，因以为名。
隋开皇三年罢郡，县属同州。
夏阳县，紧。西南至州一百三十里。古有莘国，汉阳县之地。武德三年分阳於此置河西县，在河之西，因以为名。又割同州之阳、韩城二县於今县理置西韩州，取迸韩国为名也。以河东有韩州，故此加西。贞观八年废西韩州，以县属同州，乾元三年改为夏阳县。县南有莘城，即古莘国，文王妃太姒即此国之女也。
澄城县，望。南至州一百里。汉徵县也。韦昭云“徵，音惩”。徵、澄同声，後人误为“澄”。鲁文公十年，秦伐晋，取北徵，即此城是也。後魏太平真君七年，分阳县置，又於今县理置澄城郡。隋开皇三年罢郡，以县属同州。
乾坑，《汉书沟洫志》云武帝时严熊上言，“愿穿洛以溉重泉以东万馀顷”。
於是发卒穿渠，自徵引洛水至商颜下，商颜，今在冯翊县界。名曰龙首渠。按州西三十里有乾坑，即龙首之尾也。
王官故城，在县西北。《春秋传》曰“俘我王官，翦我羁马”。
阳县，望。西南至州一百二十里。本汉旧县，属左冯翊。在水之阳，《诗大雅》所谓“在之阳”，是也。《水经注》曰阳城南有瀵水，东流注於河，即水也。按中瀵水、蒲池瀵水与南瀵水，并在旧河西县南五里，今阳界内。《尔雅》云“瀵出大尾下”，郭璞以为汾阴县有水，如车轮，此水亦然。周武时属澄城郡，隋开皇三年罢郡，以县属同州。
羁马故城，在县东北二十六里。
凤翔府，岐州。扶风四辅。开元户四万四千五百三十三。乡九十二。元和户七千五百八十。乡八十八。今为凤翔节度使理所。
管州二：凤翔府，陇州。县十四。都管户八千三百六十四。
《禹贡》雍州之域。春秋及战国时为秦都，德公初居雍，即今天兴县也。至献公始徙栎阳。始皇并天下，属内史。项羽封章邯为雍王，亦此地也。高帝更名中地郡，复属内史。景帝更名主爵都尉，武帝太初元年更名右扶风，所以扶助京师行风化也，与京兆尹、左冯翊谓之三辅，理皆在长安城中。後汉出理槐里，即今兴平县东南七里故槐里城是。魏文帝除“右”字为扶风郡，亦是重镇，曹公使张屯陈仓，建兴中诸葛亮攻陈仓及，皆不克。晋太康八年为秦国。後魏太武帝於今州理东五里筑雍城镇，文帝改镇为岐州。隋开皇元年，於州城内置岐阳宫，岐州移於今理。大业三年罢州，为扶风郡，武德元年复为岐州。至德元年改为凤翔郡，乾元元年改为凤翔府。
府境：东西一百八十三里。南北三百八十九里。
八到：东至上都三百一十里。东至东都一千一百七十里。东北至州二百三十里。南取太白山路至兴元府六百里。西南至凤州二百八十里。西至陇州一百五十里。北至泾州二百二十里。
贡、赋：开元贡：龙须席，蜡烛。赋：麻，布。
管县九：天兴，岐山，扶风，普润，岐阳，麟游，宝鸡，虢，。
天兴县，次赤。郭下。本秦雍县，秦国都也。汉县，属右扶风。四面高曰雍。
又四望不见四方，故谓之雍。秦回中宫在县西，汉文帝十四年，匈奴入萧关，烧回中宫，候骑至雍，即此也。至德二年分置凤翔县，永泰元年废，仍改雍县为天兴县。
乾归故城，在县西四十三里。乞伏乾归据苑川，自号西秦，因筑此城。
石鼓文，在县南二十里许，石形如鼓，其数有十，盖纪周宣王畋猎之事，其文即史籀之迹也。贞观中，吏部侍郎苏勖纪其事，云：“虞褚欧阳，共称古妙。
虽岁久讹缺，遗迹尚有可观，而历代纪地理志者不存记录，尤可叹息。”
岐山县，次畿。西至府五十里。本汉雍县之地，周武帝天和四年，割泾州鹑觚县之南界置三龙县，隋开皇十六年移三龙县於岐山南十里，改为岐山县。贞观八年移於今理。
岐山，亦名天柱山，在县东北十里。
渭水，在县南三十里。
五将山，在县西北六十里。苻坚为姚苌将吴忠所擒之处。
扶风县，次畿。西至府一百里。本汉美阳县地。武德三年，分岐山县置围川县，属岐州，取今县南川水为名，近代讹作“围”。四年，隶入稷州。贞观元年废稷州，以县属岐州，八年改为持风。
普润县，次畿。南至府九十里。隋大业元年，於此置马牧，又置普润屯，後废屯置县。在汉为漆县，并有铁官。今城西有漆水，又有小城，盖置铁官处。
岐阳县，次畿。西南至府一百里。盖汉杜阳县地，贞观七年割扶风、岐山二县置，以在岐山之南，因以名之。
麟游县，次畿。西南至府一百六十里。本汉杜阳县地，隋於此置西麟州，营仁寿宫。义宁元年，唐高祖辅政，废宫。是年获白麟於宫所，因置县。
九成宫，在县西一里。即隋文帝所置仁寿宫，每岁避暑，春往冬还。义宁元年废宫，置立郡县。贞观五年复修旧宫，以为避暑之所，改名九成宫。
永安宫，在县西三十里，贞观八年置。
宝鸡县，次畿。东北至府九十里。本秦陈仓县，秦文公所筑，因山以为名，属右扶风。隋大业九年，移於今理，在渭水北。至德二年改为宝鸡，以昔有陈宝鸣鸡之瑞，故名之。
陈仓故城，在今县东二十里，即秦文公所筑。《魏略》云“太和中将军郝昭筑陈仓城，讫，会诸葛亮来攻。亮本闻陈仓城恶，及至，怪其整顿，问知昭在其中，大惊愕。亮素闻昭在西有威名，念攻之不易。初，太原靳详少与昭相亲，後为蜀所得。及亮围陈仓，详为亮监军，使於城外呼昭谕之。昭於楼上应详曰：‘魏家科法，卿所练也。我之为人，卿所知也。曩时高刚守祁山，坐不专意，虽终得全，於今诮议不正。我必死耳，卿还谢诸葛亮，便可攻也。’详以告亮，亮进兵，€梯冲车，昼夜攻距，二十馀日，亮无利，会费曜等救至，亮乃引去。”
按今城有上下二城相连，上城是秦文公筑，下城是郝昭筑。
陈仓山，在县南十里，南接梁、凤二州界。
散关，在县西南五十二里。《蜀志》诸葛亮出散关围陈仓。
三交城，在县西十六里，司马宣王与诸葛亮相距所筑。咸亨三年，於县东南开渠，引渭水入原渠，通船至京故城。即故长安城，汉惠帝所筑城在今故大兴城之西北苑中。
虢县，次畿。北至府三十里。古虢国，周文王弟虢叔所封，是曰西虢，後秦武公灭为县。周改为洛邑县。隋大业三年，复为虢县。贞观八年废，天授二年再置。
县，次畿。西北至府一百里。本秦县，右辅都尉理所，在今县东一十五里，有故城。今县，周天和元年筑，置€州，建德三年废。武德元年又于故城置郇州，三年废州，县属稷州，七年属岐州。白起即此县人也。县在渭水南一里。
终南山，在县南三十里。
太白山，在县东南五十里。
五丈原，在县西南三十五里。初，诸葛亮与司马宣王相持，亮据渭水南原。
宣王谓诸将曰：“亮若出武功，依山东转，是其勇也。若西上五丈原，诸君无事矣。”亮果屯此原，耕者杂於渭滨，居人安堵，军无私焉。
积石原，在县西北二十五里。魏青龙二年，诸葛亮出斜谷，与司马宣王屯渭南。郭淮算亮必争北原，遂先据之。亮至，不得上。即此原也。
县理城，亦曰斜谷城，城南当斜谷，因以为名。斜谷南口曰，北口曰斜。
董卓坞，在县东北十六里。卓封侯，筑坞高与长安埒，号为万岁坞。
成国渠，在县东北九里，受渭水以溉田。
陇州，阳。上。开元户六千八十五。元和户七百八十四。
《禹贡》雍州之域。秦文公所都。汉为县，属右扶风。後魏置东秦州，西魏文帝改名陇州，因山为名。隋大业二年省，义宁二年又於县理置陇东郡，武德元年改为陇州。
州境：东西二百里。南北四百九十五里。
八到：东至上都四百六十五里。东至东都一千三百二十里。东至凤翔府一百五十里。西至秦州三百四十里。南至凤州山路四百三十里。北至原州三百三十里。
贡、赋：开元贡：榛实，龙须席五领。赋：布，麻。
管县五：源，阳，吴山，华亭，南田。
源县，上。郭下。本汉县地，属右扶风。在水之北，後魏改为阴县，隋改为源县。
陇山，在县西六十二里。
岍山，在县西六十里。北与陇山接，《禹贡》“导岍及岐”，是也。
大震关，在州西六十一里。後周置。汉武至此遇雷震，因名。
秦城，在州东南二十五里。秦非子养马、渭之间，有功，周孝王命为大夫。
阳县，上。西至州八十里。本汉俞麋县地，因今县东八里俞麋泽为名。
周武帝置阳郡及县，寻省郡，以县属陇州。
水，在县南一里。
吴山县，中。西北至州一百十里。本汉俞麋县地，後魏孝昌二年，於长蛇川置长蛇县，属东秦州，隋开皇十八年改为吴山县。
吴山，在县西南五十里。秦都咸阳，以为西岳，今为国之西镇山。《国语》谓之西吴。
华亭县，下。正南微东至州一百一十里。本秦泾阳县地，隋大业元年置华亭县，以在华亭川口，故名。
小陇山，在县西四十里。
南由县，下。东北至州一百二十里。本汉县地，後魏孝明帝於县西南由谷口置县，因谷为名。隋开皇二年省长蛇县并入南由，属岐州，贞观四年割入陇州。
安夷关，在县西一百四十六里。
长蛇川，在县西一百步。
渭水，在县南四十里。

●卷第三
◎关内道三泾原节度使泾州原州宁节度使州宁州庆州坊观察使州坊州丹州延州泾州安定。上。开元户一万五千九百五十二。乡五十五。元和户一千九百九十。乡三十。今为泾原节度使理所管州二：泾州，原州。县九。都管户垦田《禹贡》雍州之域。春秋时属秦，至始皇分三十六郡，属北地郡。汉分北地郡置安定郡，即此是也。汉以六郡良家子补羽林郎，案六郡，安定即其一焉。後汉安帝永初五年，徙其人於美阳以避羌寇，郡寄理美阳，在今武功县界美阳故城是也。至顺帝移於今理，後魏太武神三年於此置泾州，因水为名，隋大业三年改为安定郡。大业末，金城贼帅薛举侵扰豳、泾，武德元年太宗西讨，会举死，因平举子仁杲，遂改安定郡为泾州。
州境：东西一百九十六里。南北二百八十六里。
八到：东南至上都四百八十里。东南至东都一千三百四十里。东北至宁州一百五十里。西北至原州平凉县一百五十里。北至原州城三百三十里。北至庆州三百二十三里。南至凤翔二百五十八里。东南至州一百八十里。西南至陇州私路一百八十里。
贡、赋：开元贡：龙须席。赋：麻，布。
管县五：保定，灵台，临泾，良原，潘原。
保定县，上。郭下。本汉安定县地，今临泾县安定故城也，後汉省。後魏文帝大统元年，自高平城移於今理，属安定郡。隋开皇三年罢郡，以县属泾州。至德二年，改保定县。
泾水，在县东一里。
折庶故城，在县东十里。西魏泾州刺史乙弗贵所筑，隋末薛举屯据於此城，举死仁杲复窃据，武德元年讨平之。
万俟丑奴馀趾，在县东五里。丑奴，高平人，後魏建义元年僭号於此。
灵台县，上。西至州一百里。本汉鹑觚县，属北地郡，周属赵平郡，隋开皇三年属泾州。天宝元年，改为灵台县。今县理西阴密故城，东接县城，即古密国之地是也。《诗》曰“密人不恭。”
临泾县，上。东南至州九十里。本汉旧县，属安定郡。隋大业元年於今县理置湫谷县，取县内湫谷为名。十二年，复为临泾县，皇朝因而不改。按：县有彭阳川，去彭阳县一百步。县界兼有汉安武、安武、彭阳、抚夷四县之地。
良原县，上。东北至州六十里。本汉三水县地，属安定郡，今安定县界三水故城是也。隋大业元年，分安定县之地置良原县，县西南三十里有良原，因以为名。
水，一名宜禄川，西自陇州华亭县流入。
石原，在县西南，即所谓良原也。
潘原县，中。东至州一百里。本汉阴盘县，属安定郡，在今州宜禄县西二十三里阴盘故城是也。地有阴驿。
原州，平凉。中都督府。开元户乡元和户乡《禹贡》雍州之域。春秋时地属秦，始皇时属北地郡。汉为安定郡。
州境：八到：东南至上都八百里。东南至东都一千六百六十里。东南至泾州三百二十里。西至会州三百九十里。南至秦州四百六十里。正西微南至临洮军六百二十里。北至灵州五百里。
贡、赋：开元贡，覆鞍毡。赋：布，麻。
管县四：平高，平凉，百泉，萧关。
平高县，望。郭下。本汉高平县，属安定郡。後魏太武帝太延二年，於今县理置平高县，属平高郡。隋开皇三年罢郡，以县属原州。大业三年，以原州为平凉郡。武德元年重为原州，县仍属焉。
笄头山，一名崆峒山，在县西一百里，即黄帝谒广成子学道之处。《史记》曰“黄帝东至於海，西至崆峒，登笄头”，是也。《汉书》曰头山，在泾阳西。
《禹贡》泾水所出。《庄子》云广成子学道崆峒之山。又《後汉书》隗嚣使将王孟塞鸡头道，即此也。
木硖关，在县西南四十里。
萧关故城，在县东南三十里。《汉书》文帝十四年，匈奴入萧关，杀北地都尉，是也。
瓦亭故关，在县南七十里。即陇山北垂。隗嚣使牛邯守瓦亭，即此是也。
秦长城，在县北十里。
朝那湫，《郊祀志》云“湫泉祠朝那”，苏林云“在安定朝那县。方四十里，冬夏不增减，不生草木，旱时即祠之，以壶水，置之於所在，则雨；雨不止，反水於泉，俗以为恒。”今周回七里，盖近代减耗。
监牧，贞观中自京师东赤岸泽移马牧於秦、渭二州之北，会州之南，兰州狄道县之西，置监牧使以掌其事。仍以原州刺史为都监牧使，以管四使。南使在原州西南一百八十里，西使在临洮军西二百二十里，北使寄理原州城内，东宫使寄理原州城内。天宝中，诸使共有五十监：南使管十八监，西使管十六监，北使管七监，东宫使管九监。
监牧地，东西约六百里，南北约四百里。天宝十二年，诸监见在马总三十一万九千三百八十七匹，内一十三万三千五百九十八匹课马。
平凉县，上。西北至州一百六十里。本汉泾阳县地，今县西四十里泾阳故城是也。後魏为长城郡长城县之地。周武帝建德元年，割泾州平凉郡於今理置平凉县，属长城郡。隋开皇三年属原州，皇朝因之。开元五年移於泾水南，贞元七年又移於旧县南坂上，今县是也。仍屯军其中。
马屯山，在县西。《十六国春秋》云“姚苌与苻登战於高平，登败，奔於马屯山”，即此也。其山南北二十里，东西三十里。
百泉县，上。西至州九十里。本汉朝那县地，故城在今县理西四十五里。後魏孝明帝於今县西南阳晋川置黄石县，隋炀帝改为百泉县，武德八年移於今所。
可蓝山，一名都卢山，在县西南七十里。《十六国春秋》曰“赫连定据平凉，登可蓝山望统万城，泣曰：‘先帝若以朕承大业，岂有今日！’”
泾水，源出县西南泾谷。《地理志》云泾阳县头山，泾水所出。《淮南子》云“笄头山一名薄落山”，故泾水亦曰薄落水。又南流经都卢山，山路之中，常如弹筝之声，故行旅因谓之弹筝峡。
萧关县，中。南至州一百八十里。本隋他楼县，大业元年置，神龙三年废。
别立萧关县，以去州阔远，御史中丞侯全德奏於故白草军城置，因取萧关为名。
蔚茹水，在县之西，一名葫芦河，源出原州西南颓沙山下。
州新平。紧。开元户一万九千四百六十一。乡四十九。开和户二千六百七十。乡四十九。今为宁节度使理所。
管州三：州，宁州，庆州。县二十。
《禹贡》雍州之域，周之先公刘所居之地。《诗大雅》云“笃公刘，于豳斯馆”，是也。《周本纪》曰后稷子不窟末年，夏政衰，奔戎翟之。至公刘，修后稷之业，乃国於豳。徐广云“新平漆县东北有豳亭”，是也。按豳国城在今州理东北三十九里三水县界，古豳城是也。自周东迁，其地属秦。秦并天下，分三十六郡，属内史。汉属右扶风，今州理即汉右扶风之漆县也。漆水在今县西九里，西北流注於泾。今凤翔府麟游县东南亦有一漆水，与此异也。後汉於此置新平郡。
及姚苌之乱，百姓夷灭，此地郡县，并无理所，至後魏又置郡焉。文帝大统十四年於今理置南豳州，废帝除“南”字。隋大业二年省入宁州，义宁二年复为新平郡，武德元年复为豳州。开元十三年，以“豳”与“幽”字相涉，诏曰：“鱼、鲁变文，荆、并误听。欲求辨惑，必也正名，改为‘’字。”天宝元年改为新平郡，乾元元年复为州。
州境：东西二百里。南北二百七十里。
八到：东南至上都三百里。东（北）〔南〕至东都一千一百六十里。东至坊州三百一十里。东至奉天县一百三十里。北至宁州一百四十里。西北至泾州一百八十里。
贡、赋：开元贡：荜豆，白蜡。赋：麻，布，米粟。
管县四：新平，三水，永寿，宜禄。
新平县，望。郭下。本汉漆县也，属右扶风。建武八年，隗嚣悉众攻略阳。
上幸漆，进止未定。会马援夜至，上喜，问之，援聚米以为山谷，於上前指军所从入。上笑曰：“虏在吾目中。”遂进兵。考诸记注，汉之漆县，即今州理是也。
姚苌之乱，郡县不立，暨乎後魏，於今县西南十里陈阳原上置白土县，属新平郡。
隋开皇三年罢郡，移白土县於今州城中，置豳州，四年改白土县为新平县。大业二年，省豳州入宁州，义宁二年复为新平郡。武德元年，以新平郡又为豳州，县属焉。
五龙原，在县南三里，原侧有五泉水，因名。
泾水，西北自宜禄县界流入。
丘堡，在县西十八里。东、西、南三面石坡峭峻高十丈，北面筑城高二丈，武德二年置，贞观七年废。
苻坚墓，在县东南二里。先有谣云“河水清复清，苻诏死新城。”坚闻恶之，语军候云：“地名‘新城’避之。”至是为姚苌杀於新平城，遂葬焉。
三水县，紧。西南至州六十里。本汉旧县，有铁官，属安定郡，以县界有罗川谷，三泉并流，故以为名。魏改三水县为西川县，亦属安定。後魏於今县理西二十八里重置三水县，取旧名，属新平。隋开皇三年罢郡，以县属州。皇朝因之。
石门山，在县东五十里。峰岩相对，望之似门。
邑故城，在县东二十五里，即汉邑县，属右扶风。古郇国也，《左传》云：“毕、原、丰、郇，文之昭也。”
古豳城，在县西三十里。公刘始都之处。
永寿县，上。西北至州九十里。武德二年分新平县南界，於今理北三十里永寿原西置永寿县，因原而名。贞观二年移於州东南八十里，兴元元年又移於顺义店，即今理是也。
高泉山，亦曰甘泉，在县北二十五里。
泾水，自新平县界流入。
醴泉苑，在县东北十里，并宫，并周所立，後废。贞观四年置醴泉监，兼置屯五所，隶司农寺。
宜禄县，中。东至州八十一里。本汉浅水县地，属上郡。後魏为东阴县地，废帝以县南临宜禄川，因改名，隶泾州。暨周、隋又为白土县。贞观二年，分新平县又置宜禄县，复魏旧名也。
浅水原，即今县理所。初，金城人薛举称兵，攻破郡县。武德元年，举寇泾州，屯兵於安定县之折庶城，太宗亲征，相守六十馀日。会举死，其子仁杲统其众，并羌胡十馀万，数来挑战。上遣总管庞玉自此原南出贼之右，因高而陈，上率大兵自原北，出其不意，斩首万馀级，贼大溃，仁杲惧而请降，俘其精兵万馀人，男女五万口。故城犹在今县北五里。
阴城，在县西北二十五里。
昭仁寺，在县西十步浅水原。上王师讨平仁杲诏於此置寺。碑，谏议大夫朱子奢之词也。
长武城，在县西五十里。隋开皇中筑在泾河南岸，武德元年废，大历初，郭子仪置兵以备西戎。
宁州，彭原。望。开元户三万二百二十六。元和户一千一百七。乡。
垦田《禹贡》雍州之域。古西戎地也，当夏之衰，公刘邑焉。周时为义渠戎国，其後戎翟攻太王，父避於岐山而作周。按今州理城，即公刘邑地也。後西伯伐犬戎，武王都镐京逐戎夷於泾、洛之北，以时入贡，命曰“荒狄”。周道衰，荒狄不至。後幽王为犬戎所杀，至秦穆公得由余，西戎八国来至。秦昭王杀义渠戎王，并其地，始皇分三十六郡，此为北地郡，即义渠旧地也。汉氏因之，後汉移北地郡居富平故城是也。後魏延兴二年为三县镇，孝文帝太和十一年改置班州，十四年改为州，二十年改“”为“豳”，取迸地名也。废帝三年改豳州为宁州，以抚宁戎狄为名。後周改为北地郡，隋又为宁州，大业中又为郡。武德元年复为宁州，贞观元年改为都督府，四年又废府为州。
州境：东西二百十六里。南北五百十四里。
八到：东南至上都四百五十六里。东南至东都一千三百里。东至坊州三百二十里。西至泾州一百五十里。东北至延州三百九十里。北至庆州一百三十里。南至州一百四十里。
贡、赋：开元贡：龙须席。赋：麻，布。
管县六：安定，真宁，襄乐，彭原，定平，丰义。
安定县，望。郭下。本汉泥阳县，在今县理东南十五里泥阳故城是也。至後魏太武帝置定安县，取定俗安人为义，在今县理西北三里定安故关。自隋开皇三年移县入废赵兴郡理，仍属宁州，皇朝因之。
扶苏墓，在县西北十八里。始皇太子也，监蒙恬筑长城。始皇崩，李斯矫诏赐死，葬於此。
真宁县，紧。西北至州七十里。本汉阳周县地，属上郡。《汉书》陈馀与章邯书曰：“蒙恬为秦将，北逐戎人，开榆中地数千里，竟斩阳周。”谓此县也。
後魏置泥阳、惠涉二护军，孝文帝太和十一年复置阳周县。隋开皇十八年改为罗川，因县南罗水为名，属宁州。皇朝因之，天宝元年改为真宁县。
子午山，亦曰桥山，在县东八十里，黄帝陵在山上，即群臣葬衣冠之处。
《史记》曰汉武帝北巡朔方，还祭黄帝冢於桥山，曰：“吾闻黄帝不死，今有冢，何也？”或对曰：“黄帝已上仙，群臣葬其衣冠，故有冢。”
襄乐县，紧。西南至州六十里。本汉襄洛县地，属上郡。後魏孝文帝改“洛”
为“乐”，属襄乐郡。後周属北地郡。隋开皇三年改属宁州。皇明因之。
秦故道，在县东八十里子午山。始皇三十年，向九原抵€阳，即此道也。
彭原县，紧。南至州一百里。本汉彭阳县地，在今县理西南六十里临泾县界彭阳故城是也。暨於後汉，又为富平县之地。後魏破赫连定後，於此复置富平县，废帝改为彭阳县，属西北地郡。隋开皇三年罢郡，以县属宁州，八十年改为彭原县，因彭池为名。原南北八十一里，东西六十里。
定平县，上。北至州七十里。自汉至晋并泥阳县地，後魏至周并为定安县地。
隋大业十年，於此筑城，置枣社驿。武德二年，於驿分定安县置定平县，其驿移出城北。
丰义县，上。东南至州八十里。本汉彭阳县地，今县理西四十里彭阳故城是也。後魏於县理置€州，周武帝保定二年废州为防，隋文帝废防名为丰义城。武德二年，分彭原县置丰义县，因旧城为名，属彭州，贞观元年州废，县属宁州。
庆州，顺化。都督府。开元户一万七千九百八十一。乡五十一。
垦田《禹贡》雍州之域，古西戎地。《周本纪》曰夏氏政衰，后稷子不奔戎、翟之间，今州理东南三里有不故城是也。春秋及战国时为义渠戎国，秦厉公伐义渠并之，虏其王。至始皇时属北地郡。按今州理，即汉郁郅城也，《地理志》属北地郡。後汉郡境为虏所侵，北地郡寄寓冯翊。後魏文帝大统十一年置朔州，周武帝保定元年废朔州为周武防。隋文帝开皇三年改置合川镇，十六年割宁州归德县置庆州，立嘉名也，义宁元年为弘化郡。天宝元年改为安化郡，至德元年改为顺化郡，乾元元年复为庆州。
州境：东西二百五十二里。南北四百七十二里。
八到：东南至上都五百七十里。东南至东都一千四百三十里。东北至延州四百四十里。西北至灵州六百二十里。东至州三百九十里。南至宁州一百二十七里。西至原州三百四十里。北至盐州五百七十二里。
贡、赋：开元贡：牛苏、麝香。赋：胡布。
管县十：顺化，乐蟠，马领，合水，华池，同川，洛原，延庆，方渠，怀安。
顺化县，中。郭下。本汉郁郅县。後汉迄晋，戎虏所侵，不立州县。後魏及周，以为镇防。隋开皇十六年，於今州城西南一里置合水县，在马领、白马二水口，因以为名，属庆州。大业二年，以庆州为弘化郡，合水属焉。至武德六年改合水为合川县，取隋合川镇为名，贞观元年改为弘化县，天宝元年改为安化县，至德元年改为顺化县。
不墓，在县东二里。
乐蟠县，中。北至州三十二里。本汉略畔道地，今县理北五里略畔故城是也。
後汉及晋，为虏所侵逼，此地无复郡县。後魏文帝於此置蔚州，周武帝置北地郡。
隋开皇三年罢郡，以彭阳、襄乐二县属宁州。义宁元年，分合水县置乐蟠县，属弘化郡，取乐蟠城为名也。《百官表》云“县有蛮夷曰道”，按略畔、乐蟠，皆指此城，方言讹舛，故不同耳。
马领县，中。东南至州六十七里。本汉旧县，属北地郡。汉末为虏所侵，至後魏为朔州之地。隋大业元年，分合水县於此置马领县，复汉县之旧名也。十三年陷贼，县废。义宁二年，於今县理北四十里百家堡置马领县，属弘化郡，以县西一里有马领坂，因名。
秦长城，在县西北一百二十六里，即蒙恬所筑也。
合水县，中。西至州五十里。本汉略畔道之地，在今县西南三十八里故城是也。自後汉至晋，此地皆无郡县。至後魏为襄乐县之地。武德六年，分合水县置蟠交县以城临大、小乐蟠二水交口，因以为名。天宝元年，改为合水县。
华池县，下。西南至州一百五十里。本汉归德县地也。按汉归德县，今洛原县是。隋仁寿二年，於今县东北二里库多汗故城置华池县，因县西华池水为名，属庆州。皇朝因之。
子午山，旧名翟道山，在县西四十五里。
同川县，中下。东至州八十里。本汉郁郅县地，隋义宁三年，分宁州之彭原县西南十五里三泉故城置三泉县，属弘化郡。武德元年，改为庆州，县属焉，仍改为同川，因同川城为名。
洛原县，中下。东南至州二百七十五里。本汉归德县地，属北地郡。後汉更始二年，封岑彭为归德侯，谓此地也。後汉迄晋，无复郡县。後魏文帝大统元年，复置归德县。隋大业元年改为洛原县，因洛水所出为名。皇朝因之。
洛水，原出白於山，一名女郎山，在县北三十里。
延庆县，中。南至州四十里。本汉郁郅县地，後魏於今县理置朔州，隋开皇中改置合水县。武德六年，移丰州户住此，仍分合水县置白马县，以西临白马川水为名。天宝元年，改名延庆县。
方渠县，中下。东南至州一百八十里。古庆匡州仓在马领川内。因渠为名，景龙元年置，取县为名。县西北马领山诸谷水，东南流经县所置方渠堡，因名之。
怀安县，下。南至州一百六十里。古居近党项藩落，开元十年，检逃户初置，故以“怀安”为名。
州，洛交。上。开元户三万一百八十五。乡五十一。元和户七百五十。乡十二。今为坊观察使理所。
管州四：州，坊州，丹州，延州。县二十三。都管户四千三百四十七。
垦田《禹贡》雍州之域。春秋时属秦，至始皇时地属上郡。汉为上郡雕阴县地。
按汉雕阴，在今洛交县北三十里雕阴故城是也。暨晋陷於戎、羯，不置州郡。苻、姚置杏城镇。後魏孝文帝废镇，改为东秦州，孝明帝改为北华州，废帝改为州，因秦文公梦黄蛇自天降属於地，遂於衍立为名。隋大业初。复为上郡。武德元年复为州，贞观二年加为都督府，十六年罢府。州仍旧名立交城。
州境：东西二百七十六里。南北二百七十三里。
八到：东南至上都四百七十七里。东南至东都九百五十九里。东至丹州一百八十三里。南至坊州一百二十五里。西至庆州三百九十八里。北至延州一百五十里。
贡、赋：开元贡：龙须席。赋：麻，布。元和贡、赋同。
管县五：洛交，洛川，三川，直罗，甘泉。
洛交县，紧。本汉雕阴地，属上郡。雕山在西南，故曰雕阴。魏省上郡，晋为戎狄所居。苻坚时为长城县，後魏及周为三川县。隋开皇十六年，分三川、洛川二县置洛交县，属州，洛水之交，故曰洛交。皇朝因之洛水，在县南一里。
秦长城，在县东北三十里。
伪夏太后城，在县西三十六里。赫连勃勃闻刘裕灭姚泓，命其子义真等守长安，大悦，自将兵入长安，留太后於此，筑城以居。
洛川县，上。西北至州六十里。本汉县地，後秦姚苌於此置洛川县，以县界有洛川水为名。後魏置敷城郡。隋开皇三年罢郡，以县属州。
三川县，中。东北至州六十里。本汉翟道县地，古三水郡，以华池水、黑源水及洛水三川同会，因名。苻坚时於长城原置长城县，属长城郡。後魏废帝改为三川，属中部郡。隋开皇三年属州。
直罗县，中下东至州一百里。本汉雕阴县地，後汉因之。魏省雕阴县，晋时戎狄所居。後魏置三川郡。隋开皇三年，使户部尚书崔仲方筑城以居之，城枕罗原水，其川平直，故名直罗城。武德三年，分三川洛交於此置县，因城为名。
大山，在县西北一百一十里。
罗川水，在县南二里。
甘泉县，中下。南至州七十五里。武德元年，分洛交县於伏陆城置县，取城为名。天宝元年，改为甘泉县。本汉雕阴县城，今在县南四十里。
伏陆山在县理东北。有阿伏斤谷，其水出又潜流伏川陆，故号伏陆，天宝元年改为甘川谷。
坊州，中部。下。开元户一万五千七百十五。乡四十四。元和户一千八百四十二。乡十二。
垦田《禹贡》雍州之域，古之翟国。秦属内史，汉为左冯翊翟道县之地。魏、晋陷於夷狄，不置郡县。刘、石、苻、姚时，於今州理西七里置杏城镇，常以兵守之。後魏孝文帝改镇为东秦州，孝明帝改为北华州，废帝改为州。元皇帝高帝之父。以周武帝时天和七年，放牧於今州界置马坊，结构之处尚存。武德二年，高祖驾幸於此，圣情永感，因置坊州，取马坊为名。
州境：东西三百八十九里。南北一百三十九里。
八到：东至上都三百五十里。东至东都九百里。东南至同州二百五十里。西南至州三百一十里。东北至丹州二百六十里。北至州一百五十里。
贡、赋：开元贡：龙须席，，麻，弓弦麻。元和贡同。
管县四：中部，宜君，平，城。
中部县，上。本汉翟道县地，属左冯翊。魏、晋戎翟所居。後秦姚兴於今县南置中部县，後魏文帝移入杏城，後周改为内郡，属州。武德二年置坊州，改为中部。
杏城，在县西南五里。相传云汉将韩胡伐杏木为栅，以抗北狄，因以为名。
宜君县，上。东北至州一百里。前秦苻坚於礻殳礻羽县故城置宜君护军，後魏太武帝改为宜君县，文帝大统五年又移於今华原县北。贞观十七年废县，地入雍州。二十年置玉华宫，仍於宫所置宜君县，属雍州。永徽二年，与宫同废。龙朔三年，坊州刺史窦师伦奏再置。
玉华宫，在县北四里，贞观二十年奉敕营造。其地本县人秦小龙宅，太宗云：“小龙出，大龙入。”当时以为清凉胜於九成宫。永徽二年，有诏废宫为寺，便以玉华为名。寺内有肃成殿，永徽中奉敕令玄奘法师於此院译经，每言此寺即阎浮之兜率天也。
平县，上。东至州九十里。天宝十二年，刺史罗希奏割宜君县西北三乡置，去宜君县三十五里。
城县，上。东至州一百里。本汉县地，属左冯翊，後汉省。後魏於今县理置城县，属城郡，隋大业元年改属坊州。
丹州，咸平。上。开元户一万二千四百二十二。乡三十五。元和户八百十六。
乡十二。
垦田《禹贡》雍州之域，春秋时为白翟所居。《隋图经》云：“义川本春秋时白翟地，今其俗云丹州白室，胡头汉舌，其状似胡，其言中夏。白室即白翟语讹耳，近代号为步落稽胡，自言白翟後也。”秦置三十六郡，属上郡。汉因之。魏文帝省上郡。其地晋时戎狄居之，苻、姚时为三堡镇。後魏文帝大统三年，割、延二州地置汾州，理三堡镇。废帝以河东汾州同名，改为丹州，因丹阳川为名，领义川、乐川县。隋大业三年废丹州，於义川县置延平县，十三年为胡贼刘步禄所据。义宁元年，於义川县置丹阳郡。武德元年改为丹州，九年置都督府，贞观元年罢府为州。永徽二年移於赤石川。
州境：东西一百九十九里。南北一百七十三里。
八到：西南至上都五百五十里。东南至东都九百二十里。东至同州三百五十里。西至州一百八十里。南至坊州二百六十里。北至延州二百五十里。
贡、赋：开元贡：麝香，蜡烛，龙须席。赋：麻，布。元和贡同。
管县四：义川，€岩，汾川，咸宁。
义川县，上。郭下。本秦上郡之地，二汉因之。魏省上郡。其地至晋为戎狄所居。後魏文帝大统三年置义川县，属义川郡，因川为名。隋大业三年废丹州，义川属延州。义宁元年，於旧城复置丹阳郡，县在城内，永徽二年移於今理。
€岩县，中。东南至州七十三里。武德元年分义川县置，在库利川南，有€岩山，因以为名。
库利川，在县郭南。昔有奴贼居此川内，稽胡呼奴为库利，因以为名。
汾川县，上。西南至州七十里。本秦上郡地，二汉因之。魏省上郡。後魏孝文帝置安平县，理薛川，属乐川郡。文帝改安平为汾川。隋开皇三年罢郡，县属丹州，大业二年属延州，武德元年复属丹州。
黄河，在县东七里。河岸顿狭，状似槽形，乡人呼为“石槽”，盖禹治水凿石导河之处。石槽长一千步，阔三十步，悬水奔流，鼋鼍鱼鳖所不能游。
咸宁县，中下。西南至州四十五里。本秦上郡之地。後魏孝文帝太和十八年，於白水川置永宁县，属义川郡，在今县东二十里永宁故县是也。文帝改为太平县，移於今所。隋开皇三年罢郡，属丹州。十八年改太平县为咸宁，以界内有咸宁镇为名。
延州，延安。望。中都督府。开元户一万六千三百四十五。乡六十。元和户九百三十八。乡十八。
垦田《禹贡》雍州之域，春秋时白翟所居。秦置三十六郡，属上郡。在汉为上郡高奴县之地，今州理即上郡高奴县之城也。项羽三分秦地，以董翳为翟王，都高奴，即其地也。魏省上郡，至晋陷为戎狄，其後属赫连勃勃。後魏灭赫连昌，以属统万镇。孝文帝置金明郡，宣武帝置东夏州，废帝改为延州，以界内延水为名，置总管，管丹、延、绥三州。隋开皇八年废总管，但为延州，炀帝以为延安郡。
隋氏丧乱，陷於贼寇。武德元年，百姓归化，置总管府，开元二年为都督府，寻罢府为州。
州境：东西四百四十九里。南北三百五十一里。
八到：西南至上都六百七十四里。东南至东都一千一百里。东至隰州三百六十里。西至州一百五十里。西南至庆州四百四十里。西北至夏州四百里。
贡、赋：开元贡：蜜蜡，麝香。赋：麻，布。元和贡、赋同。
管县十：肤施，延长，临真，金明，丰林，延川，敷政，延昌，延水，门山。
肤施县，上。郭下。本汉旧县，属上郡。赵武灵王灭中山，迁其王於肤施，《汉书》曰匈奴南侵至朝那、肤施，即其处也。魏、晋陷戎狄。隋炀帝大业二年，分丰林、金明二县於此置肤施县，复旧名也，属延安郡。皇朝因之。
县有五龙山、帝原水、黄帝祠。
清水，俗名去斤水，北自金明县界流入。《地理志》谓之清水，其肥可然。
鲜卑谓清水为去斤水。斤一作“筋”。
延长县，中。东至州一百三十里。本秦肤施县地，後魏废帝元年於丘头原置广安县，隋仁寿元年以“广”字犯皇太子名，改为延安，大业末废。贞观六年，又置移於府北去斤川，今县是也。广德二年改为延长。
临真县，中。西北至州一百四十里。本汉高奴县地，後魏文成帝置临真县，属偏城郡。周武帝天和元年，稽胡叛，攻破郡城，遂移於今理。隋开皇元年改为临真县，属延安郡。皇朝因之。
金明县，中。东南至州四十八里。本汉高奴县地，後魏太武帝於此置广洛县，属金明郡。隋开皇四年属延州，後仁寿元年，以太子名广，改为金明县，大业十三年省入肤施县。武德六年，又分置金明县。
丰林县，中下。西至州三十里。本汉高奴县地，後魏孝文帝置广武县，属偏城郡，在今理东四十里。周宣帝改为丰林，属延州。皇朝因之。
琉璃山，在县北十五里。
延川县，中。西南至州一百八十里。本秦临河县地，汉不改，後汉省。後魏分安人县於此地置文安县，隋文帝改为延川，取吐延川为名。皇朝因而不改。
吐延水，北自绥州绥德县流入。
敷政县，中下。东北至州一百五十里。本汉高奴县地，後魏太和初置因城（名）县。隋开皇六年於其中置金城镇，武德二年移县就镇，因改为金城县。天宝元年改敷政。
延昌县，中。南至州一百七十六里。本汉高奴县地，隋开皇三年於此置朔方镇，十年，以北有朔方，镇遂废。贞观九年置罢交镇，十年又置罢交县，属延州，取城北罢交谷为名。天宝元年，改为延昌县。
塞门镇，在县西北二十里。镇本在夏州宁朔县界，开元二年移就芦子关南金镇所安置。
芦子关，属夏州，北去镇一十八里。
延水县，中下。西至州二百一十五里。本秦临河县之地。《史记》秦灭六国，使蒙恬北击匈奴，悉收河内地，因河为塞，筑四十四县。城临河，徙谪吏以戍之。
汉因之，在今县理北十五里临河故城是也。後魏於其中置安人县并安人镇，属东夏州。隋文帝废镇，置安人戍。武德二年，重置安人县，属延州。贞观二十三年改为延水县，取吐延水为名。
黄河，在县东八里。
门山县，中。西至州二百五十里。本汉定阳县地，周宣帝大象元年，分汾州、€岩二县，於今县南六里置。北有山，形似门，因以为名。武德八年，於今县北五里宋斯堡置，属丹州，广德二年割属延州。
黄河，在县东三十五里。

●卷第四
◎关内道四灵武节度使灵州会州盐州夏州节度使夏州绥州银州宥州振武节度使单于都护府东受降城麟州胜州丰州都防御使天德军中受降城西受降城灵州，灵武。大都督府开元户九千六百六。乡二十七。元和户乡今为灵武节度使理所。
管州三：灵州，会州，盐州，县十。
《禹贡》雍州之域。春秋及战国属秦，秦并天下为北地郡。汉时为富平县之地。後汉安帝永初五年，西羌大扰，诏令郡人移理池阳，顺帝永建四年归旧土。
其城赫连勃勃所置果园，今桃李千馀株，郁然犹在。後魏太武帝平赫连昌，置薄骨律镇，後改置灵州，以州在河渚之中，随水上下，未尝陷没，故号“灵州”。
周置总管府，隋大业元年罢府为灵州，三年又改为灵武郡。武德元年又改为灵州，仍置总管，七年改为都督府。开元二十一年，於边境置节度使，以遏四夷，灵州常为朔方节度使理所。
朔方节度，管兵六万四千七百八人，马二万四千三百匹。衣赐二百万匹段。
统经略军，灵武郡城内。管兵二万七百人，马三千匹。
丰安军，灵武郡西黄河外一百八十馀里，万岁通天初置。管兵八千人，马一千三百匹。
定远东城，灵武郡东北二百里黄河外，景龙中韩公张仁愿置。管兵七千人，马三千匹。
西城，九原郡北黄河外八十里，景龙中韩公张仁愿置。管兵七千人，马一千七百匹。西南去理所一千馀里。
安北都护府，亦曰中受降城，景龙中韩公张仁愿於黄河北岸置。管兵六千人，马二千匹。西南去理所一千三百里。
〔东城，榆林郡东北二百里，景龙中韩公张仁愿置，管兵七千人，马一千七百匹。西南去理所一千六百馀里。〕振武军，单于都护府城内，天宝中王忠嗣置。管兵九千人，马一千六百匹。
西南去理所一千七百里。
天宝元年，又改为灵武郡。至德元年，肃宗幸灵武即位，为大都督府。乾元元年，复为灵州。
州境：东西五百八十里。南北八十里。
八到：东南至上都一千二百五十里。东南至东都二千二百七十里。东南至盐州三百里。东南至庆州六百二十里。西南至凉州九百里。北至碛南弥娥川水一千里。
贡、赋：开元贡：甘草，青子，鹿皮，红花，野马皮，乌瓴，鹿角胶，杂筋，麝香，花苁蓉，赤柽，马鞭。
管县六：回乐，灵武，保静，怀远，鸣沙，温池。
定远城，废。
回乐县，望。郭下。本汉富平县地，属北地郡，在今县理西南富平故城是也。
後周置回乐县，枕黄河。後魏刁雍为薄鼻律镇将，上表请开富平西三十里艾山旧渠，通河水，溉公私田四万馀顷，人大获其利。孝文太（和）〔平真君〕七年，雍又上表论漕运：“奉诏，平高、安定、统万平高今属原州，安定今泾州，统万今夏州。及臣所守四镇，出车五千乘，运五十万斛，付沃野镇以供军粮。臣镇去沃野镇八百里，道多深沙，轻车往来，犹以为难。今载二十五斛，每至深沙，必致滞陷。又在河西，转至沃野，越渡大河，计五千乘运十万斛，百馀日乃得一返，大废生人耕垦之业，车牛难阻，难可全至。一岁不过二运，五十万斛，乃经三年。臣闻郑、白之渠，远引淮、海之粟，氵斥流数千里，周年乃得一至，犹称国有储粮，人用安乐。今求於牵屯山在今原州平高县，即今笄头山，语讹。
亦曰沂屯山，即牵屯。河水之次，造船二百艘，二船为一舫，一舫乘三千斛，一舫十人，计须千人。臣镇内之兵卒皆水，一运二十万斛，方舟顺流，五日而至自沃野，牵上十日还到，合六十日，得一返。从三月至九月三还，运送六十万斛，计用人工，轻於车运十倍有馀，不费牛力，又不废田。”孝文帝善之，下诏曰：“非但一运，自可永以为式。”
温泉盐池，在县南一百八十三里。周回三十一里。
薄鼻律渠，在县南六十里。溉田一千馀顷。
安乐川，在灵州南稍东一百八十里。
长乐山，旧名达乐山，亦曰铎洛山，以山下有铎洛泉水，故名。旧吐谷浑部落所居，今吐蕃置兵守之。
灵武县，上。东南至州十八里。本汉富平县之地，後魏破赫连昌，收胡户徙之，因号胡地城。天和中於此州置建安县，随开皇十八年改为大润县，仁寿元年改为灵武县，移入胡地城安置。
黄河自回乐县界流入。
千金陂，在县北四十二里。长五十里，阔十里。
汉渠，在县南五十里。从汉渠北流四十馀里始为千金大陂，其左右又有胡渠、御史、百家等八渠，溉田五百馀顷。
保静县，上。西南至州六十里。本汉富平县地，後魏立弘静镇，徙关东汉人以充屯田，俗谓之汉城。隋改置弘静县，神龙元年改为安静，至德元年改为保静。
贺兰山，在县西九十三里。山有树木青白，望如马，北人呼为贺兰。其山与河东望€山形势相接，迤逦向北经灵武县，又西北经保静西，又北经怀远县西，又北经定远城西，又东北抵河，其抵河之处亦名乞伏山，在黄河西，从首至尾，有像月形，南北约长五百馀里，真边城之钜防。山之东，河之西，有平田数千顷，可引水溉灌，如尽收地利，足以赡给军储也。
怀远县，上。南至州一百二十五里。在州东北，隔河一百二十里。本名饮汗城，赫连勃勃以此为丽子园。後魏给百姓，立为怀远县。其城仪凤二年为河水损，三年於故城西更筑新城。
县有盐池三所，隋废。红桃盐池，盐色似桃花，在县西三百二十里。武平盐池，在县西北一十二里。河池盐池，在县东北一百四十五里。
废灵武城，在县东北，隔河一百里。其城本蒙恬所筑，古谓之浑怀障即浑怀所理道，故谓之灵武。
新堡，在县西北四十里，永昌元年置。堡内安置防御军二千五百人，粮五万石。旧名千金堡，今名新堡。
鸣沙县，上。东北至州一百二十里。本汉富平县地，属安定郡，在今县理东二百里原州。周保定二年於此置会州，建德六年废郡，立鸣沙镇。隋开皇十九年置环州，以大河环曲为名，仍立鸣沙县属焉。大业三年罢环州，以县属灵武郡。
贞观六年复置环州，九年州废，以县属灵州。神龙二年冬为默啜所寇，因而荒废，遂移县於废丰安城，即今县理是。西枕黄河，人马行经此沙，随路有声，异於馀沙，故号“鸣沙”。
温池县，上。西北至州一百八十里。神龙五年置，县侧有盐池。
定远废城，在州东北二百里。即汉北地郡方渠县之地，先天二年，郭元振以西城远阔，丰安势孤，中间千里无城，烽堠杳渺，故置此城，募有健兵五千五百人以镇之。其後信安王更筑羊马城，幅员十四里。
经略军，在夏州西北三里里。天宝中王忠嗣奏於榆多勒城置军，今属灵武节度使。本属夏州，南去灵武六百五十馀里，元和九年於此城新置宥州。
会州，会宁。下府。开元户三千五百四十。乡六。元和户《禹贡》雍州之域。古西羌地。周太祖为西魏相，来巡，会师於此，土人张信罄资飨六军，太祖悦，因命置州，以“会”为名。周武帝保定二年废州，改为会宁防。隋开皇元年改防为镇。武德二年讨平李轨，置西会州。贞观八年，以此州仓储殷实，改为粟州，其年，又为会州。天宝元年改为会宁郡，乾元元年复为会州。
州境：东西五百一十里。南北三百三十里。
八到：东南至上都一千一百九十里。东南至东都一千五百里。东南至原州三百九十里。西南至兰州三百八十里。西北至凉州五百四十里。东北至灵州五百三十里。
贡、赋：开元贡，覆鞍毡。
管县二：会宁，乌兰。
会宁县上。本汉鹑阴县地，周太祖置会宁县，属会州。隋大业二年改为凉川县，武德二年又改为会宁。
黄河堰，开元七年，河流渐逼州城，刺史安敬忠率团练兵起作，拔河水向西北流，遂免淹没。
会宁关，东南去州一百八十里。
河池，西去州一百二十里。其地春夏因雨水生盐，雨多盐少，雨少盐多，远望似河，故名河池。
乌兰县，上。东南至州一百四十里。本汉祖厉县地，属安定郡，後汉属武威郡。前凉张轨收其县人，於凉州故武威县侧近别置祖厉县。周武帝西巡於此，置乌兰关，又置县，在会宁关东南四里。旧城内沙石不堪久居，天授二年，移於东北七里平川置。
盐州，五原。中府。开元户三千二十五。乡七。元和户《禹贡》雍州之域。春秋为戎狄所居地。《史记》“梁山、泾、漆之北，有义渠、朐衍”，谓此也。及始皇并天下，属梁州。汉武帝元朔二年置五原郡，地有原五所，故号五原。至晋，地没赫连勃勃，後魏平之，改为西安州，以其北有盐池，又改为盐州。隋大业三年为盐川郡。贞观二年讨平梁师都，置盐州。天宝元年改为五原郡，乾元元年复为盐州。
州境：东西二百四十八里。南北二百七十里。
八到：南至上都一千五百里。东至东都一千七百三十里。东北至经略军四百里。南至庆州四百五十里。西北至灵州三百里。西北取乌池黑浮图堡私路至灵州四百里。
贡、赋：开元贡：盐山四十颗。
管县二：五原，白池。
五原县，上。本汉马领县地，贞观二年与州同置。五原，谓龙游原、乞地千原、青领原、可岚贞原、横槽原也。
盐池四所：一乌池，二白池，三细项池，四瓦窑池。乌、白二池出盐，今度支收粜，其瓦窑池、细项池并废。
白池县，上。南至州九十里。景龙三年敕置，以地近白池，因以为名。
夏州，朔方。中都督府。开元户六千一百三十二。乡二十。元和户三千一百。
乡八。今为夏（州）绥银节度使理所。
管州四：夏州，绥州，银州，宥州。新置。县十二。
《禹贡》雍州之域。春秋及战国时属魏。秦并天下，置三十六郡，属上郡。
汉武帝分置朔方郡。後汉建武二十年罢，二十七年复置。灵帝末，羌胡为乱，塞下皆空。至晋末，赫连勃勃於今州理僭称大夏，勃勃字屈孑，一作“屈丐”。朔方匈奴人。父卫辰，苻坚时为西单于，遂有朔方之地。辰後为後魏所杀。勃勃杀高平没奕（於）〔干〕，并其众，自称天王，於朔水之北，黑水之南，营起都城，即今州理是也，名曰统万城。至子昌，为魏太武帝所灭，置统万镇。孝文帝太和十一年，改置夏州，隋大业元年以为朔方郡。隋末为贼帅梁师都所据，贞观二年讨平之，改为夏州，置都督府。天宝元年改为朔方郡，乾元元年复为夏州。
州境：东西二百一十五里。南北七十里。
八到：东南至上都一千五十里。东南至东都一千八百五十里。东至银州一百八十里。东南至延州四百里。西南至盐州三百里。西北至丰州七百五十里。
贡、赋：开元贡：角弓，毡，酥，拒霜荠。赋：麻，布。
管县四：朔方，德静，宁朔，长泽。
朔方县，上。郭下。本汉旧县，今县理北什贲故城是也。汉末荒废，後魏更置岩绿县，隋因之，贞观二年改为朔方县。
契吴山，在县北七十里。《十六国春秋》曰：“赫连勃勃北游契吴，叹曰：‘美哉，临广泽而带清流。吾行地多矣，自马领以北，大河以南，未之有也！’”
无定河，一名朔水，一名奢延水，源出县南百步。赫连勃勃於此水之北，黑水之南，改筑大城，名统万城。今按州南无奢延水，唯无定河，即奢延水也，古今异名耳。
乌水，出县黑氵，东注奢延水。本名黑水，避周太祖讳，改名乌水。初，统万城成，勃勃下书曰：“今都城已建，宜立美名。朕方统一天下，君临万国，宜以统万为名。”其城土色白而牢固，有九堞楼，峻险非力可攻。郦道元云：“统万城蒸土加功，雉堞虽久，崇墉若新。”
什贲故城，在县理北，即汉朔方县之故城也。《诗》所谓“王命南仲，城彼朔方”，是也。汉武帝元朔二年，收河南地置朔方、五原郡，使校尉苏建筑朔方。
公孙弘数谏，以为罢敝中国，以奉无用之地，愿罢之。上使朱买臣难弘，发十策，弘不得一，由是卒城之，亦谓此也。自汉至今，常为关中根本。什贲之号，盖蕃语也。城西南有二盐池，大而青白。青者名曰青盐，一名戎盐，入药分也。
故白城，一名契吴城，在县北一百二十五里契吴山。赫连中因山所筑，勃勃尝所叹美，故其子昌因立此城，以立勃勃之庙。
勃勃墓，在县西二十五里。隋置白城镇，後废。
德静县，中下。西南至州八十里。盖汉朔方县（池）〔地〕，周武帝於此置弥浑戍，南有弥浑水，因名。隋改为德静镇，寻废镇为县。皇朝因之。
无定河，自朔方县界流入。
秦长城，在县西二里。
宁朔县，中下。西北至州一百二十里。本汉朔方县地，周於此置宁朔县，属化政郡。隋罢郡，以县属夏州。皇朝因之。
贺兰山，在县东北三十里。
秦长城，在县北十里。
长泽县，中下。东北至州一百二十里。本汉三封县地，属朔方郡，即今县北二十里三封故城是也。後魏於此置长泽县，属阐熙郡。隋罢郡，以县属夏州。皇朝因之。
阐熙故城，在今县西南二十里。
百井戍，在县南八十里，勃勃与秃发亻辱檀战处。
胡洛盐池，在县北五十里。周回三十里。亦谓之独乐池，声相近也。汉有盐官。
绥州，上郡。下。开元户八千七百十五。乡二十八。元和户八百四十。乡一十二。
《禹贡》雍州之域。春秋时其地为白翟所居。七国时属魏，《史记》曰“魏有西河上郡”。秦并天上，始皇置三十六郡，为上郡。汉高帝元年，项羽立董翳为翟王。後废，复为上郡。汉武帝徵六郡良家子为羽林郎，上郡即其一也。按秦上郡城在今州理东南五十里上郡故城是也，自後汉末已来，荒废年久，俗是稽胡。
及赫连勃勃都於统万，上郡之地，又为赫连部落所居。後魏明帝神龟元年，东夏州刺史张邵於此置上郡，废帝元年於郡内分置绥州。隋炀帝又改为上州，後又改为雕阴郡，以雕山在西南，故名。隋乱，陷贼。武德三年，百姓归化，遂於延州丰林县置绥州总管，贞观二年讨平梁师都，废府，移州於今理。
州境：东西二百一十九里，南北三百一十八里。
八到：西南至上都一千里，东南至东都一千四百里，东至石州二百七十里，西至夏州三百六十里，西南至延州二百三十里，西北至银州一百六十里，东北至太原五百九十里。
贡、赋：开元贡：蜡，赋：布，麻。
管县五：龙泉，延福，绥德，城平，大斌。
龙泉县，中下。郭下。本秦肤施县地，二汉同。後魏於此置上县，取郡为名。
隋开皇三年，上县属绥州。大业二年，改绥州为上州，又改为雕阴郡，上县咸属焉。皇朝因而不改。天宝元年，改为龙泉。
疏属山，亦名雕阴山，即《山海经》云“贰昂之臣曰危，与贰昂杀{穴契}窳，帝乃梏之疏属山”即此也。
无定河，一名奢延水，自银州抚宁县界流入。
州城，贞观元年筑。实中，四面石崖，东面高八十尺，西面高一百四十尺，南面高四十尺，北面高一百二十尺，周回四里二百步。
上郡故城，在县东南五十里。始皇使太子扶苏监蒙恬於上郡，即此处也。
吴城，在县西北四十里。初，赫连勃勃破刘裕子义真於长安，遂虏其人，筑此城以居之，号吴城。
延福县，中下。西至州一百一十里。本秦肤施县地，後魏置延陵县，理延陵村。隋文帝改为延福。皇朝因之。
绥德县，中下。北至州一百里。本秦上郡之地，二汉不改。魏省上郡。後魏文帝分上郡南界邱尼谷置绥德县，隋不改。皇朝因之，武德二年移於吐延水北，即今理是也。
城平县，中下。东北至州一百里。本秦肤施县，二汉不改。後魏孝明帝於今县理西三十里库仁川置城中县，隋改为城平县，自库仁川移於今理，属上郡。皇朝因之。
大斌县，中下。东至州一百一十里。本秦肤施县之地，後魏孝明帝神龟元年，於今县东五里置大斌县，属上郡，周、隋不改。武德七年，於今城平县界魏平故城改置，因隋旧名。大斌者，取胡怀化，文武杂半之义。
银州，银川。下。开元户六千一百二十。乡十九。元和户《禹贡》雍州之域。春秋时属白翟地。秦并天下，始皇分三十六郡，属上郡。
汉为西河郡┯阴县之地。晋、十六国时为戎狄所居，苻秦建元元年，自骢马城巡抚戎狄，其城即今州理城是也。周武帝保定二年，分置银州，因谷为名，旧有人牧骢马於此谷，虏语骢马为乞银。隋大业二年废银州，县属雕阴郡，隋末陷於寇贼。贞观二年平梁师都，於此重置银州。天宝元年为银（州）〔川〕郡，乾元元年复为银州。
州境：东西二百七十一里。南北三百二十八里。
八到：西南至上都一千六百里。东南至东都一千四百里。东至石州界黄河一百六十里。西至夏州一百八十里。东南至绥州一百六十里。东北至麟州三百里。
贡、赋：开元贡：女稽布。赋：麻，布，粟。
管县四：儒林真乡开光抚宁儒林县，中。郭下。本漠┯阴县地，以其在┯水之阴，故名。隋开皇三年於此置儒林县，属银州。大业二年废银州，以县属雕阴郡。贞观二年重置银州，县又属焉。
无定河自夏州界流入。
真乡县，中下。西至州一百里。汉┯阴县地，周武帝保定二年置今县，属银州。皇朝因之。茹芦水，源出县理西北。
开光县，中下。西南至州二百里。汉┯阴县地，周武帝保定二年於今县理置开光郡，宣帝大象二年废郡，置开光县，属抚宁郡。隋开皇三年罢郡，以县属银州。皇朝因之。
抚宁县，中下。北至州八十里。本汉┯阴县地，後魏废帝於县东抚宁故城置抚宁县，属抚宁郡。隋开皇三年废郡，以县移於今理，属银州。皇朝因之。
无定河，在县北二十里。
废宥州，在盐州东北三百里。在夏州西北三百里。开元二十六年置，宝应已後废。事本末具新宥州。
新宥州，上。本在盐州北三百里。初，调露元年於灵州南界置鲁、丽、含、塞、依、契等六州，以处突厥降户，时人谓之“六胡州”。长安四年并为匡、长二州。神龙三年复置兰池都督府，在盐州白池县北八十里，仍分六州各为一县以隶之。开元十一年，康待宾叛乱，克定後，迁其人於河南、江、淮诸州，二十六年还其馀党，遂於此置宥州，以宽宥为名也。後为宁朔郡，领县三：怀德，延恩，归仁。天宝中，宥州寄理经略军，宝应已後，因循遂废，由是昆夷屡来寇扰，党项靡依。元和八年冬，回鹘南过碛，取西城、柳谷路讨吐蕃，西城防御使周怀义表至，朝廷大恐，以为回鹘声言讨吐蕃，意是为寇。唯中书侍郎平章事李吉甫以为回鹘入寇，且当断绝和事，不应便来犯边。今之多士，居平则横生异议，深沮边计，及闻边警，又承虚声以汹朝廷，冀因几危，摇动时事。但当设备，不足为虑。因请自夏州至天德军，复置废馆一十一所，以通急驿。又请夏州骑士五百人，营於经略故城，应援驿使，兼护党项部落。上悉从之。又上言曰：“国家旧置六胡州在灵州界内，开元中废六州置宥州，以领诸降户。天宝末，宥州寄理於经略军，盖谓居中可以总统蕃部，北接天德，南据夏州。今经略军远碍，灵武道路乖越，又不置军镇，非旧制也。请置宥州，理经略军。”至九年五月，诏复於经略军城置宥州，仍为上州，於州郭下置延恩县为上县，改隶夏绥银观察使，取城神策行营兵马使郑杲下兵士并家九千人，以实经略军。又置州之日，版筑之下，掘得釜二百五十四口，悉堪烹饪，识者以为暗合前贤之规模，亦足以彰玄化之所感也。其釜并散给诸营，以资军用。又顷年每有回鹘消息，常须经太原取驿路至阙下，及奏报到，已失事宜。今自新宥州北至天德，置新馆十一所，从天德取夏州乘傅奏事，四日馀便至京师。
州境：八到：东南取夏州路至上都一千三百里。东南至东都二千一百里。东南至夏州三百二十里。西南至废宥州三百里。东至麟州六百里。西南至灵州六百五十里。
东北至中受降城五百六十里。南至盐州六百里。
单于大都护府，今为振武节度使理所。
管府一，城一，州二：单于大都护府，东受降城，麟州，胜州。县六〔东受降城，在朔州北三百五十里〕。本汉定襄郡之盛乐县也，後魏都盛乐，亦谓此城。武德四年平突厥，於此置€州，贞观二十年改为€州都督府，麟德元年，改为单于大都护府，垂拱二年改为镇守使，圣历元年改置安化都护，开元七年隶属东受降城，八年复置单于大都护府。
府境：东西南北八到：西南取太原路至上都一千九百二十里。东南至东都一千七百里。东南至河界静边军一百二十里。南至朔州三百五十里。西南至东受降城一百二十里。
北至黑砂碛口七百里。
管县一：金河。
金河县，中。郭下。天宝四年置。初，景龙二年，张仁愿於今东受降城置振武军，天宝四年，节度使王忠嗣移於此城内，置县曰金河，即後魏什翼犍所都盛乐之地。道武帝迁都平城，则今€州所理是也。
麟州，新秦。下。天宝户元和户《禹贡》雍州之域。秦、汉为€中郡。隋开皇二十年置榆林县，改为胜州。
天宝元年，王忠嗣奏割胜州连谷、银城两县置麟州。
州境：东西南北八到：西南至上都一千四百六十里。东南至东都一千五百一十里。东至岚州一百八十里。东至岚州界黄河一百二十里。河上有合水关。东北至胜州四百里。
西南至银州三百里。
贡、赋：管县三：新秦，连谷，银城。
新秦县，中。郭下。初，汉武帝徙贫人於关中以西及朔方以南，谓之新秦，天宝元年置以为县，取旧名也。
连谷县，中下。南至州四十里。本汉┯阴县地，属西河郡，在今银州儒林县界。隋文帝於此置连谷县，炀帝改为连谷戍，大业十三年废戍。贞观八年於废戍置连谷县，属胜州，天宝元年割属麟州。
连谷镇，县理城中，贞观八年置。
银城县，中下。北至州四十里。本汉┯阴县地，属西河郡。汉末大乱，匈奴侵边，€中、西河之，其地遂空，讫於魏、晋，不立郡县。後魏时置石城县，废帝改为银城关。周武帝保定二年，移於废石龟镇城，即今县理是也。贞观因之，属胜州，天宝元年属麟州。
胜州，榆林。下府。开元户四千九十五。乡十三。元和户《禹贡》雍州之域。春秋为戎狄地。战国时为晋、赵地。《地理志》云€中立五原，本戎狄地，赵有之。始皇时分三十六郡，为€中郡。汉因之不改。按汉€中在今州理东北四十里榆林县界€中故城是也。汉末大乱，匈奴侵边，其城遂空。晋末属赫连氏，赫连勃勃称夏，都於统万。按统万城在今州理西南八百里，夏州是也。後魏太武帝平赫连昌之後，讫於周代，往往置镇，不立郡县。隋文帝开皇三年於此置榆林关，七年又置榆林县，属€州。二十年，割€州之榆林、富昌、金河三县置胜州，立嘉名也。炀帝大业五年，以胜州为榆林郡，领榆林、富昌、金河三县。十五年，郡人郭子和以城入突厥。武德四年，郭子和归国，其地又陷梁师都。贞观二年平师都，三年，仍隋旧理置胜州。时柴绍、刘兰破灭匈奴，夺得河南之地，因置州，以决胜为名。
州境：东西南北八到：西南至上都一千八百五十三里。东南至东都一千九百四十里。西南至麟州四百里。西南至夏州九百里。南至银州七百里。北至丰州七百里。
贡、赋：开元贡：女稽布，麻，粟。赋：麻，布。
管县二：榆林，河滨。
榆林县，中下。郭下。本汉沙南县地，属€中郡。汉末北虏侵扰，历魏、晋、周，此地皆无县邑。隋开皇七年置榆林县，地北近榆林，即汉之榆溪塞，因名，属€州，二十年改属胜州。皇朝因之。
黄河，西南自夏州朔方界流入。
大葭芦水，县西二百二十里。
小葭芦水，县西二百四十里。其地甚良沃。
平河水，首受黄河，隋文帝开之以通屯仓。
金河泊，在县东北二十里。周回十里。
€中故城，在县东北四十里。赵€中城，秦€中郡也。《史记》曰赵武灵王北破林胡、楼烦所置。秦因之。
隋榆林宫，在州城内，大业二年置，因榆林郡为名。其年，炀帝北巡，陈兵塞表，以威北狄，因幸此宫，突厥启人可汗献马及兵器新帐，因赋诗云云。
榆林关，在县东三十里。东北临河，秦匈奴之处，隋开皇三年，於此置榆林关。
河滨县，中下。本汉沙南县地，属€中郡。讫於魏、晋，此地不立县邑。至後魏及周，复为银城县也。隋时复为榆林县地。贞观三年，於此置河滨县，东临河岸，因以为名。改€州为威州，立嘉名也。八年，废威州，以县属胜州。
黄河，在县东一十五步。阔一里，不通船楫，即河滨关，渡河处名君子津。
河滨关，在县东北，贞观七年置。
丰州，九原。下府。开元户一千九百。乡五。元和户今置都防御使。
管州一，军一，城二：丰州，天德军，西受降城，中受降城。（二）县二。
其都防御使及天德军使，理在西城，今移理旧天德军城。
《禹贡》雍州之域。秦上郡之北境，秦末没胡。汉武帝元朔二年，使卫青逐去匈奴，开置朔方，领县十，理三封，在今丰州西一百里。後汉因之，灵帝末羌、胡扰乱，城邑皆空。永嘉後，匈奴卫辰父子新居其地，辰子赫连勃勃自称大单于，统万城地属勃勃。後魏太武帝擒灭赫连昌，置统万镇，孝文帝改置夏州，其地又为夏州之北境。周武帝於今永丰县置永丰镇。隋文帝开皇三年，於镇置丰州，後废。贞观四年，突厥降附，又权於此置丰州都督府，不领县，唯领蕃户，以史大奈为都督。十一年，大奈死，复废府，以地属灵州。二十二年，又分置丰州。永徽（九）〔元〕年，於州复重置永丰县。四年，於郭下又置九原县。麟德元年，又置丰安县。天宝元年，改为九原郡，乾元元年，复为丰州。
州境：八到：南至上都一千八百里。南至东都一千二百九十里。东至胜州五百三十里。西南至灵州九百里。东南至夏州七百五十里。西北至河西城八十里。
贡、赋：开元贡：野马皮。赋：布，麻。
管县二：九原，永丰。
九原县，中下。郭下。本汉之广牧旧地，（中）〔东〕部都尉所理。其九原县，永徽四年重置。其城，周、隋俗谓之甘草城。
永丰县，中下。州西一百十六里。本汉临戎旧地，後汉末废。北人又谓之贺葛真城，周武帝保定三年，於此置永丰镇。隋开皇五年废镇，置永丰县，武德六年省，永徽元年复置。
废丰安县，在州东南四十里。隋开皇六年，於县置丰安镇，麟德元年改为丰安县，天宝末废。
天德军旧理在西受降城，权置军马於永清栅，元和九年诏移理旧城。本安北都护，贞观二十一年，於今西受降城东北四十里置燕然都护，以瀚海等六都督、皋兰等七州并隶焉。龙朔三年，移於碛北回纥本部，仍改名瀚海都护。总章二年，又改名安北都护，寻移於甘州东北一千一十八里隋故大同城镇。垂拱元年置大同城镇，其都护权移理删丹县西南九十九里西安城。景龙二年，又移理西受降城。
开元十年，又移理中受降城。天宝八年，张齐丘又於可敦城置横塞军，又自中受降城移理横塞军。十二年，安思顺奏废横塞军，请於大同川西筑城置军，玄宗赐名曰大安军。十四年，筑城功毕，移大安军理焉。乾元後改为天德军。缘居人稀少，遂西南移三里，权居永清栅，其理所又移在西受降城。自後频为河水所侵，至元和八年春，黄河泛滥，城南面毁坏转多，防御使周怀义上表请修筑，约当钱二十一万贯。中书侍郎平章事李吉甫密陈便宜，以西城费用至广，又难施功，请修天德旧城以安军镇，其大略曰：“伏以西城是开元十年张说所筑，今河水来侵，已毁其半。臣量其事势，不堪重修，若别筑新城，所费殊广，计其人功粮食及改屋宇，比及事毕，不下三十万贯钱，此但计费，犹未知出入之处。城南面即为水所坏，其子城犹坚牢，量留一千人，足得住居。天德军士，合抽居旧城，岂可更劳版筑，虚弃钱物。若三城是国家盛制，仁愿旧规，亦须得天德添兵，然後有人修筑。按天德旧城，在西城正东微南一百八十里，其处见有两城。今之永清栅，即隋氏大同旧城理，去本城约三里已下，城甚牢小，今随事制宜，仍存天德军额。
北城周回一十二里，高四丈，下阔一丈七尺，天宝十二载安思顺所置。其城居大同川中，当北戎大路，南接牟那山钳耳觜，山中出好材木，若有营建，不日可成。
牟那山南又是麦泊，其地良沃，远近不殊。天宝中安思顺、郭子仪等本筑此城，拟为朔方根本，其意以中城、东城连振武为左翼，又以西城、丰州连定远为右臂，南制党项，北制匈奴，左右钩带，居中处要，诚长久之规也。寻属禄山有事，子仪留老弱於此城，身率大众河北讨贼，为贼将宋星星所破，纵火焚烧，遂移天德军永清栅，别置理所於西城，只缘添兵未得，且因循并在一处，力所不足，实非远图。臣久访略已计料，约修此城，不过二万贯钱。今若於天德旧城，随事增饬，因有移换，仍取城隶於天德军，别置使名，自为雄镇，以张声势，可殊邻。”
诏从之，於是复移天德军理所於旧城焉。先是缘边居人，常苦室韦、党项之所侵掠，投窜山谷，不知所从。及新城施功之日，遂有三万馀家移止城内。初，议者又虑城大无人以实，及是远近奔凑，边军益壮，人心遂安。
沃野故城，在军城北六十里，即是後魏时六镇从西第一镇也。
州境：东西南北八到：西取宁远镇故落盐池，经夏州至上都一千八百里。西南渡河至丰州一百六十里。西北至横塞军城二百里。西南至新宥州六百里。西至西受降城一百八十里。东南至中受降城二百里。
东受降城，本汉€中郡地，在榆林县东北八里，今属振武节度。
八到：南至上都一千八百六十里。东南至东都取单于路一千八百二十里。东北至单于都护府一百二十里。东北至朔州四百里。西至中受降城三百里。北至碛口八百里。
武川城，今名里城，後魏六镇从西第三镇，在军北三百里。自北出石门障即光禄城，右入匈奴大路。
光禄城东北有怀朔古城，其城即後魏六镇从西第二镇，在今中城界向北化栅侧近也。
中受降城，本秦九原郡地，汉武帝元朔二年更名五原，开元十年於此城置安北大都护府，後又移徙。事具天德军。
八到：城南至上都一千八百六十里。城东南至东都取单于路二千一百二十里。
东至东受降城三百里。西北至天德军二百里。南至麟州四百里。北至碛口五百里。
敬本故城，在中城北四十里。郑虔《军录》曰：“时人以张仁愿河外筑三城，自古未有。今敬本城周一万八百七十二步，壕{渐土}深峻，亦古之坚守。”贾耽《古今述》曰：“以地理求之，前代九原郡城也。”
西受降城，旧天德军理於此城，元和九年移理天德军城。在丰州西北八十里。
盖汉朔方郡地，临河县故理处。开元初为河水所坏，至开元十年总管张说於故城东别置新城。今城一本云“其後城”。西南隅又为河水所坏。本末具天德军。
八到：城南至上都一千八百八十里。东南至东都取单于路二千二百五十里。
正东微南至天德军一百八十里。东南渡河至丰州八十里。西南至定远城七百里。
北至碛口三百里。碛口西至回鹘衙帐一千五百里。
右三受降城，景€三年张仁愿所置也。初，突厥入寇，朔方军总管沙吒忠义为贼所败，诏仁愿代之。先是朔方军北与突厥以河为界，河北岸有拂€堆神祠，突厥将入寇，必先诣祠祭酹求福，因牧马料兵而後渡河。时突厥默啜尽众西击突骑施婆葛，仁愿奏请乘虚夺取漠南之地，於河北筑三受降城，首尾相应，绝其南寇之路。太子少师唐休以为两汉以来，皆北守黄河，今於寇境筑城，恐劳人费功，终为贼所有。仁愿固请不已，中宗竟从之。仁愿表留年满镇兵以助其功，时咸阳兵二百馀人逃归，仁愿擒获尽斩之，军中股忄栗，六旬而三城俱就。以拂€祠为中城。与东西两城相去各四百馀里，遥相应接。北拓三百馀里，於牛头牟那山北置烽堠一千八百所，自是突厥不得度山放牧，朔方无复寇掠，减镇兵数万人。
初，三城不置壅门及敌战具，或问曰：“边城御贼之所，不为守备，何也？”
仁愿曰：“寇若至此，当并力出战，回顾望城，犹须斩之，何用守备生其退恧之心。”其後常元楷为总管，始筑壅门，议者劣之。

●卷第五
◎河南道一河南府，洛州，东都。开元户一十二万七千四百四十。乡二百。元和户一万八千七百九十九。乡八十。
《禹贡》豫州之域，在天地之中，故三代皆为都邑。阳翟，夏城，禹都也。
偃师，西亳，汤都也。周成王定鼎於郏辱阝，使召公先相宅，乃卜涧水东，水西，是为东都，今苑内故王城是也。又卜水东，召公往营之，是为成周，今河南府东故洛城是也。至赧王献地於秦昭襄，昭襄王立为三川郡。三川，伊、洛、河也。汉改为河南郡，後汉光武帝建武元年入洛阳，遂定都焉。及董卓逼迁献帝西都长安，尽烧洛阳宫庙，後又都焉。魏文帝受禅，亦都洛阳，陈留王以司隶校尉所掌，置司州，领河南、河东、河内、弘农、平阳五郡。晋武帝受禅，司州不改。永嘉初，刘曜叛乱，司州没胡，後又没於石勒。东晋穆帝永和五年，桓温入洛阳，置河南郡。宋武帝北平关、洛，复置司州。後魏孝文帝太和十九年，六宫文武尽迁洛阳，改为河南尹。至周宣帝移相州六府於洛州，以为东京。隋文帝改六府为六尚书省，又置河南道行台省。仁寿四年，炀帝诏杨素营东京，大业二年，新都成，遂徙居，今洛阳宫是也。其宫北据邙山，南直伊阙之口，洛水贯都，有河汉之象，东去故城一十八里。初，炀帝尝登邙山，观伊阙，顾曰：“此非龙门邪？自古何因不建都於此？”仆射苏威对曰：“自古非不知，以俟陛下。”帝大悦，遂议都焉。其宫室台殿，皆宇文恺所创也。恺巧思绝伦，因此制造颇穷奢丽，前代都邑莫之比焉。又改洛州为豫州，置牧。三年，罢州为河南郡，置尹。四年，改东京为东都。十四年，复置洛州。隋乱，王世充僭号称郑，改为司州。武德四年讨平充，复为洛州，仍置总管府。其冬罢府，置陕东道大行台，太宗为大行台尚书令。九年罢台，置洛州都督府，贞观十八年废府。显庆二年，置东都，则天改为神都，神龙元年复为东都。开元元年改洛州为河南府。天宝元年，改东都为东京，至德元年复为东都。
府境：东西六百二十一里。南北八到：西至上都八百五十里。东至郑州二百八十里。东北至怀州一百五十里。
西北至陕州三百五十里。东南至汝州一百七十里。东南取岭路，至阳翟县二百四十里，从县至许州九十里。
贡、赋：开元贡：自瓷器，绫。赋：绢，绵。
管县二十六：洛阳，河南，偃师，缑氏，巩，伊阙，密，王屋，长水，伊阳，河阴，阳翟，颍阳，告成，登封，福昌，寿安，渑池，永宁，新安，陆浑，河阳，温，济源，河清，汜水。河阳等五县，今权隶河阳三城节度。
洛阳县，赤。郭下。本秦旧县，历代相因。贞观六年，自金墉城移入郭内毓德功，今理是也。神龙初改为永昌，寻复旧号。
故洛阳城，在县东二十里。按华延亻隽《洛阳记》云：“洛阳城东西七里，南北九里。洛阳城内宫殿、台观、府藏、寺舍，凡有一万一千二百一十九（门）
〔间〕。自刘曜入洛，元帝渡江，官署里闾，鞠为茂草。後魏孝文帝太和十七年，幸洛阳，巡故宫，遂咏《黍离》之诗，为之流涕。观《石经》。仍定迁都，而经始洛京。十九年九月，新都始立，於是六吕文武，尽迁洛阳。”
洛水，在县西南三里。西自苑内上阳之南イ漫东流，宇文恺筑斜是束令东北流。当水冲，捺堰九折，形如偃月，谓之月陂，今虽渐坏，尚有存者。
河南县，赤。郭下。本汉旧县，後魏静帝改为宜迁县，周宣帝复为河。隋仁寿四年，迁都，移县於东都城内宽政坊，即今县是也。永昌元年，以明堂初成，改合宫县，神龙初复旧。二年复为合宫，景€初复旧。
洛水，在县北四里。
伊水，在县东南十八里。
水，在县西北六十里。《禹贡》曰：“伊、洛、、涧，既入于河。孔安国注曰：“出河南北山。”《水经》云：“源出河南城县北。”今验水西从新安县东入县界。
天津桥，在县北四里。隋炀帝大业元年初造此桥，以架洛水，田入缆维舟，皆以铁锁钩连之。南北夹路，对起四楼，其楼为日月表胜之象。然洛水溢，浮桥坏，贞观十四年更令石工累方石为脚。《尔雅》“箕、斗之为天汉之津”，故取名焉。
中桥，咸亨三年造，累石为脚，如天津桥之制。
通津渠，在县南三里。隋大业元年，分洛水西北，名千步碛渠，又东北流入洛水，谓之洛口。
偃师县，畿。西南至府七十里。本汉旧县，帝喾及汤盘庚并都之。商有三，成汤居西亳，即此是也。至盘庚又自河北徙理於亳，商家从此而改号曰殷。武王伐纣，於筑城，息偃戎师，因以名焉。天宝七年四月，河南尹韦济奏，於偃师县东山下开驿路通义桥，废北坡义堂路焉。
北邙山，在县北二里，西自洛阳县界东入巩县界。旧说云北邙山是陇山之■，乃众山总名，连岭互四百馀里。
首阳山，在县西北二十五里。
盟津，在县西北三十一里。
缑氏县，次赤。西北至府六十三里。本〔汉旧县〕，古滑国也，《左传》曰“秦师灭滑”。其後属晋。至秦、汉为县，因山为名。隋大业十年移据公路涧西，凭岸为城，即今县是也。
缑氏山，在县东南二十九里。王子晋得仙处。
に辕山，在县东南四十六里。《左传》“栾盈过周，王使候出诸に辕”。注曰：“缑氏县东南有に辕关，道路险隘，凡十二曲，将去复还，故曰に辕。”後汉河南尹何进所置八关，此其一也。
鄂岭坂，在县东南三十七里。《晋八王故事》曰：“范阳王保於鄂坂。”後於其上置关。
洛水，西自洛阳县界流入。
曹城，在县东一里。曹操与袁术相拒，筑城於此。
袁术固，一名袁公坞，在县西南十五里。宋武《北征记》曰：“少室山西有袁术固，可容十万众。一夫守隘，万夫莫当。”
公路垒，在县南三里。袁术与曹公相拒处。
钩钅巢故垒，在县东北七里。《宋书》“司马休之从宋公西征，营於柏谷坞西”，即此垒。相连如锁，因以为名也。
巩县，畿。西至府一百四十里。古巩伯之国也，《春秋》“晋师克巩”。战国时，韩献於秦。至汉以为县，属河南郡。隋大业十三年，李密自颍川率群盗十馀万袭破洛口仓，因据巩县，仍筑城，断洛川，包南北山，周回三十馀里，屯营其中。後为王世充所破。县本与成皋中分洛水，西则巩，东则成皋，後魏并焉。
按《尔雅》“巩，固也”。四面有山河之固，因以为名。
天陵山，在县东南六十里。
黄河，西自偃师县界流入。河於此有五社渡，为五社津，後汉朱鲔遣贾强从五社津渡是也。
洛水，东经洛内，北对琅邪渚入河，谓之洛口。亦名什谷，张仪说秦王“下兵三川，塞什谷之口”，即此也。
伊阙县，畿。北至府七十里。古戎蛮子国。汉为新成县，属河南郡。周武帝时属伊川郡。
伊阙山，在县北四十五里。两山相对，望之若阙，伊水流其，故名。
陆浑山，俗名方山，在县西五十五里。
伊水，西自陆浑县界流入。《左传》“秦、晋迁陆浑之戎於伊川”，是也。
伊阙故关，在县北四十五里。何进八关之一。
密县，畿。西南至府一百一十里。本汉旧县，古密国也，《春秋》“诸侯伐郑，围新密”。汉属河南郡。隋大业二年废，十二年又置。武德三年，於此置密州，四年废州，以县属郑州，龙朔二年割属河南府。《尔雅》曰“山如堂者曰密”，因以为名。
大鬼山，在县东南五十里。本具茨山，黄帝见大隗於具茨之山，故亦谓之大鬼山，氵翼水源出於此。
马岭山，在县南十五里，洧水所出。
王屋县，畿。东南至府一百里。本周时召康公之采邑，汉为垣县地，後魏献文帝分垣县置长平县，周明帝改为王屋县，因山为名，仍於县置王屋郡。天和元年，又为西怀州。隋开皇三年，改为邵州。大业三年，废邵州，以县属怀州。显庆二年，割属河南府。
齐子岭，在县东十二里，即宇文周与高齐分据境之处也。
黄河，在县南五十里。
王屋山，在县北十五里。周回一百三十里，高三十里。《禹贡》“底柱、析城，至于王屋”，是也。
析城山，在县西北六十里。峰四面其形如城，有南门焉，故曰析城。
长水县，畿。东至府二百三十里。本汉卢氏县地，後汉、晋、宋不改。後魏宣武帝分卢氏东境置南陕县，属弘农郡，西魏废帝改为长渊。隋义宁元年，以犯高祖庙讳，改为长水。贞观八年，自虢州割属州，显庆二年属河南府。州，今新安县所理是也。
伊阳县，畿。北至府二百六十里。本陆浑县南界之地，先天元年割置伊阳县。
伊水路，在县西南。出鸾掌山，东流。《水经》云：“出南阳鲁阳县蔓渠山，东北过陆浑县南，又东北过伊阙中，又东北入於洛。”多雨暴涨，诸峡束水之处其高或七八丈，故伊阙石壁有《石铭》云：“黄初四年六月二十四日辛巳，大水出，高四丈五尺。”
银钅窟，在县南五里。今每岁税银一千两。
河阴县，畿。西南至府二百三十里。本汉荥阳县地，开元二十二年以地当汴河口，分汜水、荥泽、武陟三县地於输场东置，以便运漕，即侍中裴耀卿所立。
初，耀卿为宣州刺史，开元十八年，因朝集上便宜曰：“窃见江、淮诸州所送租庸等，本州正月、二月上道，至扬州入斗门，即逢水浅，停留一月已上，四月已後始渡淮入汴，多属乾浅，又般运停留，至六月、七月方至河口。即遇黄河涨溢，不得入河，又须停一两月，待河水较小，始得上河入洛。即又漕洛乾浅，船艘不通。计从江南至东都，停滞日多，得行日少，艰辛欠折，因此而生。伏见国家旧法，河口元置武牢仓，江南船不入黄河，即於仓内便贮也。巩县置洛口仓，从黄河不入漕洛，即於仓内安置。爰及河阳仓、柏崖仓、太原仓、永丰仓、渭南仓，节级取便，例皆如此。水通利则随近运转，不通利则且纳在仓，不滞远船，不生隐盗，每年剩得一二百万石，即数年之外，仓廪转加。”至二十二年，以耀卿为相，兼转运都使，於是遂分置河阴县及河阴仓，又河清县置柏崖仓，三门东置集津仓，三门西置盐仓。三门北凿山十八里，陆行以避湍险，自江、淮来者悉纳河阴仓，自河阴候水调浮漕送含嘉仓，又取晓河水者递送太原仓，所谓北运也自太原仓浮渭以实关中。凡三年，运七百万石，省脚三十万贯。及耀卿罢相後，缘北路险涩，颇为隐欺，议者言其不便，事又停。
汴渠，在县南二百五十步，亦名蒗荡渠。禹塞荥阳，开渠以通淮、泗。後汉初，汴河决坏，明帝永平中命王景渠筑堤，十里立一水门，令更相注，洄无复溃漏之患。自宋武北征之後，复皆堙塞。隋炀帝大业元年更令开导，名通济渠，自洛阳西苑引、洛水达於河，自板渚引河入汴口，又从大梁之东引汴水入於泗，达於淮，自江都宫入於海。亦谓之御河，河畔筑御道，树之以柳，炀帝巡幸，乘龙舟而往江都。自扬、益、湘南至交、广、闽中等州，公家运漕，私行商旅，舳舻相继。隋氏作之虽劳，後代实受其利焉。
汴口堰，在县西二十里。又名梁公堰，隋文帝开皇七年，使梁睿增筑汉古堰，遏河入汴也。
三皇山，亦曰{山敖}高山，上有三城，即刘、项相持处。《春秋》、《左氏传》曰：“晋师在敖、高阝之”，亦此也。
阳翟县，畿。西北至府二百四十里。本夏禹所都，春秋时郑之栎邑，韩自宜阳移都於此。秦为颍川郡。楚、汉之际，韩公子成为韩王，项羽杀成立郑昌，汉元年又诛昌，立横野君信。六年，徙信太原郡，复置颍川郡，领县二十，理阳翟。
颍川属县。後魏复置阳翟郡。隋开皇十六年，废郡，置嵩州，以县属焉。大业三年隶襄城郡，武德中又隶嵩州，贞观元年废入许州。建都後，改属河南府。
钧台，在县南十五里。《左氏传》曰“夏启有钧台之飨”，是也。
颍阳县，畿。西至府九十里。古纶氏县，本夏之纶国也，少康之邑在焉。汉属颍川，晋省。後魏太和中，於纶氏县城置颍阳县，属河南尹，又分颍阳置堙阳县。隋开皇六年，改堙阳为武林，十八年，又改为纶氏。大业元年改为嵩阳，载初元年又改为武林，开元十五年复为颍阳。
大石山，一名万安山，在县西北四十五里。
倚箔山，望之如立箔。山西北崖下有锺乳，隋时充贡。
阳乾山，在县东二十五里。颍水一源出阳乾山。
太谷口，在县西北三十五里。孙坚停兵太谷，距洛阳九十里，即此谷。
太谷故关，在县西北四十五里。何进八关之一也。
告成县，畿。西北至府一百七十里。本汉阳城县，属颍川郡，因阳城山为名。
後魏置阳城郡，属司州。隋开皇三年废郡，以县属洛州。十六年，於此置嵩州，仁寿四年省嵩州，以县属河南郡。万岁登封元年，则天因封中岳，改名告成。
许由山，在县南十三里。
嵩高山，在县西北三十三里。
少室山，在县西北五十里。
阳城山，在县东北三十八里。
鬼谷，在县北五里，即六国时鬼谷先生所居也。
测景台，在县城内西北隅，高一丈，开元十年诏太监南宫说立石表焉。
登封县，畿。西北至府一百三十五里。本汉高县，武帝元封元年置以奉太室，後省入阳城，累代因之。高宗将有事於中岳，分阳城、缑氏置嵩城县，万岁登封元年，则天因封岳，改为登封。
嵩高山，在县北八里。亦名外方山。又云东曰太室，西曰少室，嵩高总名，即中岳也。山高二十里，周回一百三十里。
少室山，在县西十里。高十六里，周回三十里。颍水源出焉。颍水有三源，右水出阳乾山之颍谷，中水导源少室通阜，左水出少室南溪，东合颍水。
启母祠，在县东北七里。《汉书》“武帝祀中岳，见夏启母石”，是也。应劭云“启生而母化为石”。《淮南子》亦同。《嵩山记》：“阳翟妇人，今龛中凿石像其石，汉安帝延光三年立。”
福昌县，畿。东至府一百五十里。古宜阳地，春秋时属晋，七国时属韩。汉以为县，属弘农郡。後汉建武三年，冯异破赤眉於崤底，馀众走向宜阳，帝自征之，赤眉君臣面缚，即此地也。隋义宁二年，於此置宜阳郡。武德元年改为熊州，改宜阳县为福昌县，取县西隋宫为名。贞观元年州废，以县隶州。显庆二年废州，以县属河南府。今县城即魏一（合）〔全〕坞，城东南北三面天险峭绝，後周置重兵於此，以备高齐。
女几山，在县西南三十四里。
寿安县，畿。东北至府七十六里。本汉宜阳县地，後魏分新安置甘棠县。隋开皇三年，以县属熊州，十六年，改为州，仁寿四年，改名寿安县。贞观七年改属河南府。
石墨山，在县西南三里。山石如墨，可以书字。
洛水，西自福昌县界流入。
少水，今名慈涧水，出县北。
八关故城，在县东北三十里。後汉灵帝中平元年，以河南尹何进为大将军，将五营士屯都亭，置函谷、广城、伊阙、太谷、に辕、旋门、小平津、孟津等八关，都尉官理於此。
永济桥，在县西十七里。炀帝大业三年置，架洛水。隋乱，毁废。贞观八年造舟为梁，长四十丈三尺，广二丈六尺。
渑池县，畿。东至府一百五十里。本韩地，哀侯东徙，其地入秦。汉以为县，属弘农郡。隋文帝时属熊，今河南府福昌县是也。十六年改属州，显庆二年废州，县属河南府。
广阳山，亦名渑池山，在县东北五十五里。
水，南去县二百步。东经秦、赵二城，俗谓之俱利城，东城在县西十三里，西城在县西十四里，昔秦、赵会於渑池之处。
大坞故城，在县北十五里。後魏武帝入关，使行台杨腾出安抚，腾因旧城置大坞镇。
永宁县，畿。东至府二百里。汉渑池县之西境，後汉、晋、宋不改。後魏文帝於今县东四十里置北宜阳县，属宜阳郡，废帝二年改为熊耳县。隋义宁二年置永宁县，属宜阳郡，贞观元年改属河南府。
二崤山，又名山，在县北二十八里。春秋时秦将袭郑，蹇叔哭送其子曰：“晋人御师必於崤。崤有二陵，其南陵夏后皋之墓，北陵文王之所避风雨。必死是。”汉建安中，曹公西讨巴、汉，恶其险，更开北山道路，多从之便。路侧有石铭，曰：“晋太康三年，弘农太守梁柳修复旧道。”《西征记》：“崤上不得鸣鼓角，鸣则风雨总至。”自东崤至西崤三十五里。东崤长坂数里，峻阜绝涧，车不得方轨。西崤全是石坂十二里，险绝不异东崤。汉冯异破赤眉於崤底，魏庞德破张白骑於两崤。
熊耳山，在县东北四十五里。後汉世祖破赤眉，积甲宜阳县城西，与此山齐。
按《禹贡》“导洛自熊耳”，在商州上洛县界，与此别也。
阳山，在县西北五十五里。《汉书地理志》水出阳山。
回，俗名回坑，在县东北三十六里。冯异与赤眉战败於此，玺书劳曰：“始垂翅於回，终奋翼於渑池，可谓失之东隅，收之桑榆。”
新安县，畿。东至府七十里。本汉旧县，属弘农郡。晋改属河南郡，後魏属新安郡。周武帝保定三年，省新安郡，又於今县理置中州。建德六年省中州，又置新安郡。隋开皇十六年改置州，贞观元年省州，新安属河南府。
水，在县南二里。《国语》曰“、洛斗，坏王宫”，是也。
县城本名通洛城，周武帝将东（封）〔讨〕，今陕州总管尉迟纲筑此城，以临齐境。
白超故城，一名白超垒，一名白超坞，在县西北十五里。垒当大道，左右有山，道从中出。汉末黄巾贼起，白超筑此垒以自固，东魏筑为城，因名白超城。
函谷故关，在县东一里。汉开帝元鼎三年，为杨仆徙关於新安。按：秦函谷关在今陕州灵宝县西南十二里，以其道险隘，其形如函，故曰函谷，项羽坑秦降卒於新安，即此地。今县城之东有南北塞垣，杨仆所筑。
慈涧故镇，在县东南二十里。周武帝保定六年置。武德三年讨王世充，前军镇此，太宗以轻骑击破之，充拔镇归於东都。
陆浑县，畿。东北至府一百三十里。本陆浑戎所居，春秋时秦、晋迁陆浑之戎於伊川，至汉为陆浑县，属弘农郡，後属河南尹。後魏改为伏流县，隋大业元年省伏流县，移陆浑县於今理。
三涂山，在县西南五十里。《左传》曰：“四岳、三涂、阳城、大室，九州之险。”
明皋山，在县东北十五里。
伊水，在县西南，自虢州卢氏县界流入。
伏流城，即今县理城，东魏孝静帝武定二年所筑，以城北焦涧水伏流地下，西有伏流坂，因以为名。
河阳县，畿。西南至州八十里。
自河阳以下至河清等五县，今权隶三城节度。
本周司寇苏忿生之邑，後为晋邑，在汉为河阳县，属河内。高齐省入温、轵二县。隋开皇十六年，分温、轵二县重置，属怀州。武德四年平王世充後，割属河南府。
南城，在县西，四面临河，即孟津之地，亦谓之富平津。後魏使高永乐守河南以备西魏，即此也。周、隋为宫，贞观置镇。
中氵单城，东魏孝静帝元象元年筑之，仍置河阳关。天宝已前，亦於其上置关。县西南十三里古遮马堤，即後魏尔朱荣杀朝士千三百馀人於此。谨按：至德中史思明之来寇也，时李光弼已至东都，闻思明将至，乃移牒留宁及河南尹并留司官坊市居人，令悉出避寇，空其城，乃率麾下士马数万，东守河阳三城拒逆贼。
贼党初谓光弼自洛而西，及闻保河阳，出其意外，疑惧久之，不敢犯宫阙。光弼训练招集，威声大振。贼虽入城，惮光弼兵威，南不出百里，西不越畿内，陕州得戎备，关隘无虞，皆光弼保河阳之力。故自乾元已後，常置重兵，贞元後加置节度，为都城之巨防。造浮桥，架黄河为之，以船为脚，竹{聂}互之。《晋阳秋》云“杜元凯造河桥於富平津”，即此是也。船{聂}出洪州。
温县，畿。西南至府一百三十里。本周畿内，司寇苏公之邑，春秋周襄王赐晋文公。汉以为县，属河内郡。隋大业十三年，自故温县移於今所。皇朝建都，割属河南府。
济源县，畿。南至府一百二十里。古轵邑，属魏。奏昭王时，伐魏取轵。汉文帝时，封薄昭为轵侯，属河内郡。隋开皇十六年，分轵县置济源县，属怀州，以济水所出，因名。显庆二年，割属河南府。
济水，在县西北三里。平地而出，有二源：其东源周回七百步，深不测；西源周回六百八十五步，深一丈，皆缭之以周墙，源出王屋山。《山海经》云：“王屋之山，氵联水出焉。”郭璞注云：“氵联，氵允水之源。”《尚书禹贡》云：“导氵允水，东流为济，入于河，溢为荥。”孔安国注云：“济水入河，并流十数里而南截河，又并流数里溢为荥泽。”《汉书》：“道氵允水，东流为，入于河，轶为荥，东出于陶丘北，又东至于荷，又东北会于汶，又北东入于海。”
颜师古云“氵允水流而为济。截河，又为荥泽。陶丘，在济阴定陶西南。荷即菏泽。过菏泽，又与汶水会，北折而东入于海”也。按：氵允水出今王屋县王屋山，东流至济源县而名济水。荥泽在今郑州荥泽县。定陶，今曹州济阴县也。菏泽在今衮州鱼台县。汶水出今衮州莱芜县。然济水因王莽末旱，渠涸，不复截河南过，今东平、济南、淄川、北海界中有水流入於海，谓之清河，实菏泽、汶水合流，亦曰济河，盖因旧名，非本济水也。而《水经》是和帝已後所撰，乃言济水南过荥泽至於乘氏等县，一依《禹贡》旧道，斯不详之甚也，郦道元又从而注之，尤为纰缪矣。
百尺沟，在县东北六里，引济水溉灌，仁寿三年置。初分功，人穿十丈，故名百尺沟。
河清县，畿。南至府六十里。本汉轵县地，县西有柏崖故城，即东魏将侯景所筑。武德初於城东置大基县，八年省。咸亨四年重置，先天元年，以犯玄宗庙讳，改名河清。
汜水县，畿。西南至府一百八十里。古东虢国，郑之制邑，汉之成皋县，一名虎牢。《穆天子传》曰：“天子猎于郑圃，有兽在葭中，七萃之士擒之以献，天子命蓄之东虞，因曰虎牢。”楚、汉之际，项羽使海春侯曹咎守此，汉王破之，咎自杀。至宋武帝北平关、洛，置司州、刺史理虎牢。魏使奚斤攻宋司州刺史毛德祖，经二十日不克，城中伤者无血，知其乏水，潜作地道，其穴犹存。隋开皇十八年，改成皋为汜水县。大业十三年，陷於王世充。武德四年讨平充，复於县理置郑州。贞观七年移郑州於管城，以县属焉。显庆二年，改属河南府，垂拱四年改名广武县，神龙元年复为汜水。开元二十九年，自虎牢城移於今理。
黄河，自巩县界流入。
汜水，出县东南三十二里浮戏山，经武牢城东。汉破曹咎於此。
成皋故关，在县东南二里。
旋门关，在县西南十里。即八关之一。
汴口，去县五十里，今属河阴。
板渚，在县东北三十五里。初，窦建德众数十万，自於板渚结阵，南属鹊山，以临汜水。太宗帅轻骑击之，贼众大溃，建德窜於牛口渚。将军白士让生获之。
先是童谣云：“豆入牛口，势不得久。”果败於此。牛口渚与板渚迤逦相接。
等慈寺，在县东七里。王师既破建德，诏於战所起寺立碑纪功焉，令颜师古为碑文。

●卷第六
◎河南道二陕虢观察使陕州虢州汝州陕州，陕郡。大都督府。开元户四万七千三百二十二。乡五十六。元和户八千七百二十。乡十六。今为陕虢观察使理所。
管州三，陕州，虢州，汝州。县二十一，都管户一万一千九百四十七。
垦田《禹贡》豫州之域。周为二伯分陕之地，《公羊传》曰：“自陕以东，周公主之。自陕以西，召公主之。”又为古之虢国，今平陆县地是也。战国时为魏地，後属韩。秦并天下，属三川郡。汉为弘农郡之陕县，自汉至宋不改。後魏孝文帝太和十一年，置陕州，以显祖献文皇帝讳“弘”，改为恒农郡。十八年，罢陕州。
孝武帝永熙中重置，西魏文帝大统三年，又罢州。周明帝复置，屯兵於此以备齐。
隋大业三年复罢，以其地属河南郡。义宁元年，改置弘农郡，武德元年改为陕州，广德元年改为大都督府。谨按：陕城蒲牢与彭城、滑台、寿阳、悬瓠，屡经攻守，皆中夏之要云。
州境：东西二百五十二里。南北隔河二百四十六里。
八到：西至上都五百一十里。东至东都三百五十里。西南至虢州一百三里。
北至绛州一百里。西至潼关二百里。西北至河中府二百四十五里。
贡、赋：开元贡：柏子仁，瓜蒌。赋：绢，绵，丝，布，纟。
管县八：陕，硖石，灵宝，夏，安邑，平陆，芮城，垣。
陕县，望。郭下。本汉县也，历代不改。後魏改为陕中县，西魏去“中”字。
周明帝於陕城内置崤郡，以陕、崤二县属焉。隋开皇初罢郡，以县属陕州。
陕原，在县西南二十五里。
虢山，在县西二里，临黄河。
黄河，自灵宝界流入。後汉献帝东归，至陕，议者欲令天子浮东下。太尉杨彪曰：“从此以东，有三十六滩，非万乘所当从也。”乃止。
曹阳墟，俗名七里氵，在县西南七里。献帝东迁，李亻、郭追战於弘农东氵，天子遂露次於曹阳之墟，谓此地也。
州理城，即古虢国城。《西征记》曰：“陕县，周、召分职处。南倚山原，北临黄河，悬水百馀仞，临之者皆为悚忄栗。”
故焦城，在县东北百步。
太原仓，在县西南四里。隋开皇二年置，以其北临焦水，西俯大河，地势高平，故谓之太原。今仓实中，周回六里。
太阳故关，在县西北四里，後周大象元年置，即茅津也。春秋时秦伯伐晋，自茅津济，封崤尸而还。
徽伯故垒，在县南二里。高欢使李徽伯戍陕，周太祖攻之，徽伯筑垒於此拒太祖。
北利人渠，隋开皇六年，文帝遣邳国公苏威引橐水西北入城，百姓赖其利，故以为名。
南利人渠，东南自硖石界流入。与北渠同时疏导。
太阳桥，长七十六丈，广二丈，架黄河为之，在县东北三里。贞观十一年，太宗东巡，遣武侯将军丘行恭营造。
硖石县，望。西至州五十里。本汉陕县地，属弘农郡，自汉至宋不改。後魏孝文帝分陕县东界置崤县。〔周〕明帝二年，分陕、崤二县置崤郡，隋文帝罢郡，以崤县属陕州，大业二年废入陕县。义宁元年重置，理硖石坞，贞观中改名硖石县。
底柱山，俗名三门山，在县东北五十里黄河中。《禹贡》曰：“导河积石，至於龙门，东至於底柱。”河水分流包山，山见水中，若柱然也。又以禹理洪水，山陵当水者，破之以通河。三穿既决，河出其，有似於门，故亦谓之三门。汉成帝鸿嘉四年，杨焉上言：“底柱之（险）〔隘〕，可镌广之。”上乃令镌之。
才没水中，不能复去，而令湍流沸怒，为害弥甚。隋开皇三年，遣仓部侍郎韦瓒，自蒲、陕以东，募人能於洛阳运米四十石，经底柱之险，达於常平者，免其征戍。
贞观十二年，太宗东巡，临幸於此，令魏徵勒铭。
莘野，在县西十五里。春秋时有神降於此。
黄河，西自陕县界流入，东经砥柱，《水经注》曰：“（後）魏景（明中）
〔初二年〕，帝遣谏议大夫寇慈，帅工五千人，岁时理，以平河阻。”
魏长城，在县北二十二里。魏惠王十九年所筑，东南起崤山，西北至河，三十七里。
灵宝县，望。东北至州七十五里。本汉弘农县，自汉至後魏不改。隋开皇十六年，於今县置桃林县，属陕州。天宝元年，於县南古函谷关尹真人宅，掘得天宝灵符，遂改县为灵宝。稠桑泽，在县西十里。虢公败戎於桑田，即是也。
函谷故城，在县南十里。秦函谷关城，汉弘农县也。《西征记》曰：“函谷关城，路在谷中，深险如函，故以为名。其中劣通，东西十五里，绝岸壁立，崖上柏林荫谷中，殆不见日，关去长安四百里。日入则闭，鸡鸣则开，秦法也。东自崤山，西至潼津，通名函谷，号曰天险，所谓‘秦得百二’也。”隗嚣将王元说嚣曰“请以一丸泥，东封函谷关”，即此也。
桃林塞，自县以西至潼关，皆是也。春秋时，晋侯使詹嘉处瑕，守桃林之塞。
《三秦记》曰：“桃林塞在长安东四百里。若有军马经过，好行则牧华山休息林下，恶行则决河漫延，人马不得过矣。”
氵豆津，在县西北三里。隋义宁元年置关，贞观元年废关置津。
曹阳亭，在县东南十四里。陈涉使周文西入秦，秦使章邯击破之，杀文於曹阳，即此地也。後曹公改为好阳。
夏县，望。西南至州一百二十里。本汉安邑县地，属河东郡。後魏孝文帝太和十一年，别置安邑县，十八年改为夏县，因夏禹所都为名。隋大业二年属河东郡，武德元年又属虞州，今陕州安邑县是也。贞观十七年隶绛州，大足元年割属陕州，寻属绛州，乾元三年属陕州。
涑川，在县北四十里。《左传》晋侯使吕相绝秦曰：“伐我涑川”。按：川东西三十里，南北七里。
安邑故城，在县西北十五里。夏禹所都也。
安邑县，望。南至州一百一十里。本夏旧都，汉以为县，属河东郡。隋开皇十六年属虞州，贞观十七年属蒲州，乾元三年割属陕州。
雷首山，一名中条山，在县南二十里。其山有银谷，在县西南三十五里，隋及武德初并置银冶监，今废。
高堠原，在县北三十里。原南坂口，即古鸣条陌也，汤与桀战於此。
盐池，在县南五里，即《左传》“郇，瑕氏之地，沃饶近监”，是也。今按：池东西四十里，南北七里，西入解县界。
平陆县，望。西南至州一百七十里。本汉大阳县地，属河东郡。後魏於此置河北郡，领河北县。隋开皇十五年，河北县改属蒲州，贞观元年又属陕州。天宝元年，改为平陆县。
黄河，在县南二百步。
吴山，即吴坂也，伯乐遇骐骥驾盐车之地。其坂自上及下，七山相重。
傅岩，在县缺七里。即传说版筑之处。
原，在县西六十五里。即虞、芮争田，让为田之所。
颠令坂，今谓之令桥，在县东北四十五里。《左传》曰：“冀为不道，入自颠令”，是也。
瑟瑟窟，在县西北四十里。
故虞城，在县东北五十里虞山之上。晋侯使荀息假道於虞以伐虢，即此城也。
下阳故城，在县东北二十里。
芮城县，望。东至州一百里。本汉河北县地，属河东郡，自汉至後魏因之。
周明帝二年，改名芮城，属河北郡。其年，又於此置虞州。武帝建德二年，於县置芮州。贞观元年废芮州，以县属陕州。
黄河，在县南二十里。
故魏城，《春秋》“晋灭之，赐毕万”，是也，在县北五里。
故芮城，在县西二十里。古芮伯国也。
垣县，上。（北）〔西南〕至州二百里。本汉县，属河东郡。後魏献文帝皇兴四年，置邵州及白水县。周明帝武成元年，改白水为亳城县，隋大业三年改亳城为垣县，属绛郡。武德元年属邵州，九年属绛州，贞元三年割属陕州。县枕黄河。
垣城，在县西二十里。
皋落城，在县西北六十里。《左传》曰“晋侯使太子申生伐东山皋落氏”，是也。
虢州，弘农。望。开元户一万七千七百四十二。乡五十。元和户五千二百三十六。乡三十六。
《禹贡》雍及豫二州之境。周初为虢国。虢有三：北虢，今陕州平陆县，东虢，今荥阳县；西虢，在今凤翔扶风县也。鲁僖公二年，晋荀息假道於虞以伐虢，虢亡乃为晋地。其後三卿分晋，属韩。秦兼天下，属三川郡。至汉武帝元鼎四年置弘农郡，後魏以献文帝讳“弘”，改为恒农郡。孝武帝永熙三年，分为西恒农，属陕州。周明帝复为弘农。隋开皇三年废郡，以县属陕州，大业二年又改属豫州。
三年，又於弘农县置弘农郡，义宁元年改为凤林郡。其年，於卢氏县置虢郡，武德元年改为虢州。其年，改凤林郡为鼎州，因鼎湖以为名。贞观八年废，遂移虢州於今理所。
州境：东西南北八到：西北至上都四百三十里。东至东都四百五十三里。东至陕州一百三里。
西南至商州三百七十里。西北至潼关一百三十里。自关至华州一百二十里。西北至河中府一百八十里。
贡、赋：开元贡：天门冬，地骨白皮，麝香。赋：绢，纟，绵。
管县六：弘农，卢氏，阌乡，玉城，朱阳，湖城。
弘农县，望。郭下。本汉旧县，隋大业二年省，三年复於今湖城县西南一里置，寻移就郡理。其年，移郡於鸿胪川，县亦随徒，即今县是也。义宁元年属凤林郡，武德元年属鼎州，贞观八年属虢州。
方伯堆，在县东南五里。宋奋武将军鲁方平所筑。
鸿胪水，过县北十五里入灵宝界，溉田四百馀顷。
卢氏县，上。西北至州一百六十六里。本汉旧县，春秋时西虢之邑。地有卢氏山，或言卢敖得道於此。山宜五，可以避水灾。隋开皇三年改为虢州，大业三年废，以卢氏属河南郡。武德元年，又置虢州，县依旧。
熊耳山，在县南五十里。《禹贡》导洛於此。
阌乡县，望。东南至州一百里。本汉湖县地，属京兆尹，自汉至宋不改。周明帝二年，置阌乡郡。按：阌乡，本湖县乡名。阌，古文“闻”字也，《说文》“从门，{日攴}声”。隋开皇三年，废阌乡群，十六年移湖城县於今所，改名阌乡县，属陕州。贞观八年，改属虢州。
秦山，一名秦岭，在县南五十里。南入商州，西南入华州。山高二千丈，周回三百馀里。
黄巷坂，在县西北三十五里，即潼关路也。《水经注》曰：“河水自潼关东北流，侧有长坂，谓之黄巷坂。历北出东崤，通谓之函谷关，岸高道狭，车不得方轨。”魏武征韩遂、马超，连兵此地。又潘岳《西征赋》曰“溯黄巷以济潼”，亦谓此也。
桃源，在县东北十里。古之桃林，周武王放牛之地也。
黄河，在县北三里。
全鸠水，一名全节水，汉戾太子亡匿之处。
思子宫故城，在县东北二十五里。汉武帝为戾太子所筑也。
曹公故垒，在县西二十五里。魏武征韩遂、马超，此地置垒。又宋武之入长安，檀道济、王镇恶滨河带险，大小七营，皆此处。
赫连氏京观，俗号平吴台，在县西二十二里。赫连勃勃使太原公昌攻刘裕将朱龄石於潼关，克之，筑台以表武功。
玉城县，上。西北至州六十里。本汉卢氏县地，属弘农郡。後魏正始二年，分立石城县，废帝改为玉城县。周武帝天和元年废。隋义宁元年重置，贞观八年移於今理。
朱阳县，上。东北至州七十里。本汉卢氏县，属弘农郡。後魏太和十四年，蛮人樊磨背梁归魏，立朱阳郡并朱阳县，令樊磨为太守。大统三年，分为朱阳郡，属东义州。周武帝保定二年，又省郡。宣帝大象元年，割卢氏西界以益朱阳县。
隋开皇四年北属陕州，大业三年改属虢州。
湖城县，望。东南至州五十二里。本汉湖县，属京兆尹。即黄帝铸鼎之处。
後汉改属弘农郡，至宋加“城”字为湖城县。
荆山，在县南。即黄帝铸鼎之处。
夸父山，在县东南三十五里。
湖县故城，在县西南二里。
汝州，临汝。望。开元户二万六千五十二。乡六十。元和户一万三千七十九。
乡三十七。
《禹贡》豫州之域。春秋时周王畿及郑、楚之地，後属於晋。六国时，复为韩、魏之地。秦属三川郡，在汉为河南郡之梁县地也。隋开皇四年，自陆浑县界移伊州理於此，大业二年改为汝州，三年改为襄城郡。隋乱陷贼，武德四年讨平王世充，复为伊州，贞观八年改为汝州。
州境：东西二百三里。南北二百五十二里。
八到：西至上都九百八十里。西北至东都一百七十里。南至蔡州四百五十里。
西南至郑州四百七十五里。东至许州二百三十里。
贡、赋：开元贡：细纟。赋：纟，绵。
管县七：梁，临汝，鲁山，叶，襄城，郏城，龙兴。
梁县，望，郭下。汉旧县，古蛮子邑。战国时谓之南梁，以别大梁、少梁，即《左传》云“楚为一昔之期，而袭梁及霍”也。隋炀帝改梁县为承休县，属汝州，贞观元年又改为梁县。
蛮中聚，即戎蛮子国也，在今郡西南，俗谓之麻城。又有阳人聚故城，在今县西。秦灭东周，徙其君於阳人聚，即此城也。汉末孙坚大破董卓军於此。高齐於此置汝北郡，以备周寇，故城在今县南，亦名王坞城。
汝水，经县南三里。
广成泽，在县西四十里。後汉安帝永初元年，以广成游猎地假与贫人。元初二年，邓太后临朝，邓骘兄弟辅政，以为文德可兴，武功宜废，请寝狩之礼。
於时马融以文武之道并用，作《广成赞》以讽。案此泽周回一百里，隋炀帝大业元年置马牧於此。
周承休城，在县东北二十六里。汉封周後於此。
黄坡，在县东二十五里。南北七里，东西十里。隋朝修筑，有溉灌之利，隋末废坏。乾封初，有诏增修，百姓赖其利焉。
临汝县，上。东南至州六十里。本汉梁县地，先天二年置。贞元七年，刺史陆长源奏请割梁县西界二乡以益之，乃自下县为上县。
鲁山县，上。北至州一百五十里。本汉鲁阳县，古鲁县也，属南阳郡。鲁阳公与韩战酣，挥戈，日为退三舍，谓此地也。後魏太和十一年，孝文帝南巡，置鲁阳镇，十八年改镇为荆州，二十二年罢荆州罢鲁阳郡，改鲁阳县为北山县。周改为鲁山县。武德四年又於县置鲁州，贞观元年州废，以鲁山属伊州。八年，改伊州为汝州，县仍属焉。
鲁山，在县东北十里。
鲁齿山，在县东六十里。《春秋》“楚师伐郑，涉於鱼齿之下。”山有氵蚩水，故言涉也。
汝水，出县西一百五十里。
天息山，一名伏牛山。
氵蚩水，出县西大陌山。後汉世祖破王寻於昆阳，士卒赴水死者甚众，氵蚩水为之不流，即此水也。
温汤水，在县西四十里。状如沸汤，可以熟米。侧有石铭曰：“皇女汤，可已万病。”
鲁阳关水，俗谓之三鸦水，经县西七里。其关三鸦镇，在县西南十九里，後周置以御高齐，亦名平高城。
鲁城，在县东北十七里。高齐置以御周。
叶县，紧。西北至州二百一十里。本楚之叶县，春秋楚人迁许於此。其後楚使沈诸梁尹之，僭号称公，谓之叶公。秦置郡县，隶於南阳。《後汉书》谓之小长安，言地沃人丰也。开元三年，於县置仙州，以汉时王乔於此得仙也。二十六年废仙州，属许州。其年，又割属汝州。
方城山，在县西南十八里。楚屈完曰“楚国方城以为城”，是也。
黄城山，一名苦菜山，在县西二十五里。即长沮、桀溺耦耕处。
汝水，西北流入，去县二十五里。
昆阳故城，在县北二十五里。後汉世祖破王邑、王寻之处。
烧车水，在县南二十四里。世祖破王寻，烧其辎重於此水滨，因以为名。
襄城县，望。西北至州一百四十里。本秦旧县，汉因之，属颍川郡。春秋襄王避叔带之难，出居郑地汜，在今县南一里古汜城是，盖以周襄王尝出居此，故名襄城。晋及後魏属襄城郡，隋开皇三年改郡为汝州，以县属焉。大业三年废汝州，以县属许州。开元四年置仙州，割襄城县属焉。二十六年废仙州，复隶许州，天宝七年又属汝州。
汝水，经县南，去县一里。县理废汝州城，即古襄城，楚灵所筑。後汉冯异据之，降世祖。《庄子》曰：“黄帝游於襄城之野，七圣皆迷，遇牧马童子而问道焉。”亦此地也。
郏城县，紧。西北至州八十里。本春秋时郑地，後属楚，又入於晋。七国时，又属韩。至汉以为县，属颍川郡。晋属襄城郡。後魏属南阳郡。高齐省。隋炀帝大业二年，移辅城县，於今县西北五里，属汝州，四年改辅城县为郏城县。
汝水西去县七里。
扈氵水，出县北三十里。
（城）父〔城〕故城，在县东南四十里。故殷时应国也，《左传》“楚大城城父，使太子建居之。”
龙兴县，上。西北至州九十里。本汉郏县地，後魏太和十八年置汝南县，高齐天保七年废。隋开皇十八年复置汝南，隋末废。则天证圣元年置武兴县，神龙元年改为龙兴县。县城本通鸦城，即後汉贾复城也，复南击郾所筑。後魏太和二十三年，孝文帝亲征马圈，行至此城，昏雾，得三鸦引路，遂过南山，故号通鸦城。
大龙山，在县东南三十五里。刘累学扰龙迁於鲁县，因以名山。
汝水，在县北四十五里，西南从梁县界流入。
湛水，在县东三十里。《春秋》襄公十六年“楚公子格帅师战於湛坂”，是也。
氵蚩阳城，一名应城，在县南二十五里。後魏置氵蚩阳县，隋开皇十年改为湛水，武德四年又置氵蚩阳县。

●卷第七
◎河南道三汴宋节度使汴州宋州亳州颍州汴州，陈留。雄。开元户八万二千一百九十。乡一百六十一。元和户八千二百一十八。乡五十三。今为汴宋节度使理所。
管州四：汴州，宋州，亳州，颍州。县二十八。都管户三万一千四百四十四。
《禹贡》豫州之域。春秋郑地。战国魏都，《史记》魏惠王自安邑徙理大梁，即今浚仪县也。郦生说汉高曰：“陈留天下之冲，四通五达之郊。”汉文帝以皇子武为梁王，都大梁，以其地卑湿，东徙睢阳，今宋州是也。汉陈留郡即今陈留县，东魏孝静帝於此置梁州，周宣帝改为汴州。以城临汴水故也。隋大业二年州废，以开封、浚仪属郑州。隋乱陷贼，武德四年平王世充，复置汴州。
州境：东西一百九十六里。南北二百三十五里。
八到：西至上都一千二百八十里。西至东都四百二十里。南至宋州三百里。
此至滑州二百一十里。东北至曹州二百四十五里。东南至陈州三百一十里。
贡、赋：开元贡：绢二十匹。赋：绵，绢。元和同。
管县六：开封，浚仪，陈留，雍丘，封丘，尉氏。
开封县，望。郭下。理东界。本汉旧县，属河南郡。魏为秦所败，走保开封，即此城也。晋属荥阳郡。後魏天平元年，於此置开封郡，高齐天保七年废。隋开皇六年，复置开封县，属汴州。大业二年废汴州，以县属郑州。武德四年，重置汴州，开封又属焉。贞观元年废。延和元年，於城内别置开封县，管东界。
逢泽，在县东北十四里。今号蓬池，左氏所谓逢泽也。
长垣故城，一名仓垣城，在县北二十里。汉陈留太守所理。
梁王吹台，在县东南六里，俗号繁台。
沙海，在县北二里。《战国策齐》欲发卒取周九鼎，颜率说曰：“大梁之君臣欲得九鼎，谋於沙海之上，为日久矣。”即谓此也。隋文疏凿旧迹，引汴水注之，以舟师，以伐陈。陈平之後，立碑其侧，以纪功焉。今无水。
蓼是，在县东北六里。高六尺，广四丈。梁孝王都大梁，以其地卑湿，东徙睢阳，乃筑此是，至宋州凡三百里。
浚仪县，望。郭下。理西界。本汉旧县，属陈留郡。故大梁也，魏惠王自安邑徙此，因浚水为名。後魏於此置梁州，周宣帝改为汴州，县属之。隋大业二年废汴州，改属郑州。武德四年於此重置汴州，以县属焉。
夷门，《史记》大梁城有十二门，东门隐士侯嬴，年七十，家贫，为夷门监者，魏公子无忌厚遗之，不肯受。
枯遮梁沟，秦始皇二十二年，王贲引水灌大梁城於此沟。
琵琶沟水，西自中牟县界流入通济渠。隋炀帝欲幸江都，自大梁城西南凿渠，引汴水，即蒗宕渠也。
陈留县，望。西至州五十里。本汉陈留郡陈留县地，武帝置陈留郡，属衮州。
按：留本郑邑，後为陈所并，故曰陈留。又按：彭城亦有留，此留属陈，故称陈留。晋为陈留国。隋开皇三年，分浚仪县置陈留县，属汴州。武德四年属杞州，今汴州雍丘县是也。贞观元年废杞州，属汴州。
故莘城，在县东北三十五里。古莘国地也，《国语》汤伐桀，桀与韦、顾之君拒汤於莘之墟，遂战於鸣条之野。
东昏故城，本汉县，县东北九十里。即阳武之户牖乡，陈平之故里也。
雍丘县，望。西至州一百一十里。本汉旧县，亦古之雍国及杞国。周开王克殷，封禹後东楼公於杞。後魏孝昌四年，分东郡、陈留置阳夏郡，理雍丘城。隋开皇三年罢郡，以县属汴州。武德四年，於此置杞州，贞观元年废，以县属汴州。
雍丘故城，今县城是也。春秋时杞国城也，杞为宋灭。城北临汴河。晋永嘉末，镇西将军祖逖为豫州刺史，理於此。逖累破石勒军，由是黄河已南皆为晋土，人皆感悦，逖卒，百姓立祠。
高阳故城，在县西南二十九里。颛顼高阳氏，佐少昊有功，受封此邑。高祖攻昌邑，西过高阳。又郦食其墓在此。
外黄故城，县东六十里。黄本属宋，後属陈留郡，以魏郡有内黄，故此为外黄。
封丘县，紧。南至州五十里。古之封国，《左传》“鲁封父之繁弱”，是也。
後属卫，亦属魏。汉高祖与项羽战，败於延乡，有翟母者免其难，故以延乡为封丘县，以封翟母，属陈留郡。後魏并入酸枣。宣武帝又置封丘县，属陈留郡。隋开皇三年罢郡，以县属注州。
黄池，在县南七里。鲁哀公十三年，晋侯与吴子争盟於此。
尉氏县，望。北至州一百里。本汉旧县，春秋时郑大夫尉氏之邑，自汉历後魏属陈留郡不改。高齐省，以地入开封。隋开皇六年，复置尉氏县，属汴州。武德四年，於此置洧州，贞观元年废，以县属汴州。
三亭冈，在县西三十七里。秦使谒者王稽使魏，夜与范睢言曰：“待我於三亭之南。”即此冈之南也。
故锺城，在县西三十五里。魏太傅锺繇故里。
宋州，睢阳。望。开元户十万三千。乡一百九十三。元和户五千二百。乡八十三。
《禹贡》豫州之域。即高辛氏之子阏伯所居商丘，今州理是也。周为青州之域。武王封微子於宋，自微子至君偃三十三世，为齐、楚、魏所灭，三分其地，魏得其梁、陈留，齐得济阴、东平，楚得沛。按：梁，即今州地。秦并天下，改为砀郡。後改为梁国，汉文帝封其子武为梁王，自汉至晋为梁国，属豫州。宋改为梁郡。隋於睢阳置宋州，大业三年又改为梁郡。隋乱陷贼，武德四年讨平王世充，又为宋州。天宝末，禄山乱两河郡县，多所陷没，唯张巡、许远、姚り三人坚守睢阳，贼将尹子奇并力攻围，逾年不克，城中孤危，粮竭，人相食殆尽。时贺兰进明、许叔冀屯军临淮，争权不协，不发援师，城竟为贼所陷。巡、远等抗词不屈，遂俱被害。然使贼锋挫衄，不至江、淮，巡、远之力也。
州境：东西三百五十九里。南北二百一十八里。
八到：西至上都一千五百八十里。西至东都九百二十里。东南至泗州七百五十里。东北至徐州三百五十里。东南至亳州一百四十里。西北至曹州一百五十里。
贡、赋：开元贡：绢二十匹。赋：绵，绢。
管县十：宋城，砀山，虞城，楚丘，柘城，熟，下邑，单父，襄邑，宁陵。
宋城县，望。郭下。汉睢阳县，属宋国，後属梁国。後魏属梁郡。隋开皇三年罢梁郡，以县属亳州。十六年，於此置宋州，睢阳属焉。十八年改为宋城。
睢水，西南自宁陵县界流入。
涣水，西南自宁陵县界流入。
陨石水，源出县北四十里。春秋时陨石于宋，其处为潭。
小蒙故城，县北二十二里。即庄周之故里。
州城，古阏伯之墟，契孙相土亦都於此。春秋为宋国都。汉梁孝王广睢阳城七十里，开汴河，後汴水经州城南。
兔园，县江南十里。汉梁孝王园。
清泠池，在县东二里。
砀山县，上。西至州一百五十里。汉砀县，属梁国，後汉不改。晋以其地并入下邑。宋复置砀县，属梁郡。後魏置安阳，属砀郡。高齐文宣帝并废，以安阳县属彭城郡。隋开皇十八年，改安阳县为砀山县，大业二年改属宋州。砀，文石也，以其山出文石，故以名县。
虞城县，上。西南至州七十里。本虞国，舜後所封之邑，後汉及晋属梁国。
後魏延昌中於此置萧县，理虞城，属沛郡。高齐省。隋开皇十六年，分下邑置虞城县，属宋州。
孟诸泽，在县西北十里。周回五十里，俗号盟诸泽。
故纶城，县东南三十五里。《左传》“少康逃奔有虞，虞妻以二姚而邑诸纶。”
平台，县西四十里。《左传》宋皇国父为宋平公所筑。汉梁孝王大治宫室，为复道，自宫连属於平台，三十馀里，与邹、枚、相如之徒，并游其上，即此也。
楚丘县，紧。南至州七十里。古戎州己氏之地，至汉为己氏县，属梁国，後汉属济阴郡，北齐废。隋开皇五年又置，属曹州，六年改为楚丘县。武德五年属戴州，今宋州单父县是也。贞观十七年废戴州，隶宋州。
楚丘故城，在县北三十里。
柘城县，上。东北至州一百一十里。本陈之株邑，《诗陈风株林》，刺灵公是也。至秦为柘城县，《续汉志》属陈郡，至晋太康中废。隋开皇十六年复置。
贞观初废入熟、宁陵二县，後县人徭赋路远，陈诉积年，至高宗朝复置，属宋州，其罗城即古株邑故城是也。
涣水，在县北二十九里。
熟县，上。西北至州五十五里。本汉薄县地，置於古城，春秋时为丘，亦殷之所都，谓之南亳，汉於此置薄县，属山阳郡。薄与亳义同字异。後汉改置熟县，属梁国。隋开皇十六年属宋州。隋末丧乱，县人刘继叔戳力固守，免陷於贼。武德二年置南州，以继叔为刺史。四年罢，以县属宋州。
涣水，在县南二十八里。
高辛故城，在县西南四十五里。帝喾初封於此。
下邑县，上。西至州一百一十里。汉旧县。按鲁为楚所灭，顷公迁於下邑。
汉高祖攻下邑，拔之。在汉属梁国。後汉无下邑县，魏复立焉。晋宋属梁郡，隋开皇三年改属亳州，十六年改属宋州。
故谯城，县北三十一里。祖逖屯淮阴，进据太丘城，遂克谯城而居之，谓此也。
单父县，紧。西南至州一百四十九里。古鲁邑也，汉以为县，属山阳郡。後汉以为侯国，属济阴郡。後魏置北济阴郡，理单父城。隋开皇三年废郡，又置单父县属济阴郡。十六年，於县置戴州，单父属焉。大业二年废戴州，以县属曹州。
武德五年重置戴州，县又属焉。贞观十七年废戴州，县隶宋州。汉高祖后吕氏，即单父人。宓子贱、巫马期皆宰单父。
襄邑县，紧。东至州一百十四里。本汉旧县，即春秋时宋襄牛地也。秦始皇徙承匡县，於襄陵，改为襄邑县。汉以县属梁，後又属陈留。高齐文宣帝省入雍丘。隋开皇十六年，复置襄邑县，属杞州，大业三年割属梁郡。武德二年，复置杞州，以县属焉。贞观元年州废，县隶宋州。
睢水，西自雍丘县界流入。
承匡故城，在县西三十里。
宋襄公墓，在县城中东隅，故号襄陵。
宁陵县，紧。东至州五十九里。本汉旧县。“宁”亦作“甯”。七国时属魏，魏安王以弟无忌为信陵君，邑於此。汉初以魏咎为甯陵君，亦在此。《汉志》宁陵属陈留郡，後汉属梁国，晋属宋郡，改属谯郡，高齐省。隋开皇六年复置，属亳州，十六年割属宋州。
睢水，西北自襄邑县界流入。
涣水，西自襄邑界流入。
故葛城，在县北十五里。古葛伯国，以不祀，为汤所灭。
大棘故城，在县西南七十里。《左传》宋毕元、郑公子归生战於大棘。又七国反，先击梁棘壁，即此城也。
氵勺陵，在县南二十五里。《左传》郑子罕伐宋，宋将Θ乐惧，败诸氵勺陵。
故柘城，在县南七十里。陈之株邑。
故鄢城，在县南五十三里。汉之鄢县。郑伯克段於此。
已吾故城，在县西南四十里。後汉已吾县城，曹公初起兵於此。
始基故城，在县南九十里。晋豫州刺史祖逖督护卫策所筑。初，乞活魁遣陈川据陈留浚仪，遣将魏硕於水南营。逖遣策等追战，大破之，因即立戍留守。
策曰：“从祖公北伐数年，功始基於此。”因以为名。
仇留故城，在县南六十五里。初，陈川自始基败後，遣将仇留伐鄢，以逼豫州。祖逖遣卫策进戍谷北高丘，以御仇留，故呼为仇留城。
亳州，护郡。望。开元户七万七百三十二。乡一百三十八。元和户六千五百二。乡六十一。
《禹贡》豫州之域，至周不改。春秋时为陈国之焦邑，六国时属楚，在秦为砀郡地。汉为谯县，属沛郡。初，後汉熹平五年，黄龙见谯，太史令军以为其国当有王者兴，不及五十年，亦当复见。後如其言，魏文帝即位。黄初元年，以先人旧郡，又立为谯国，与长安、许昌、邺、洛阳，号为“五都”。後魏复置南衮州，周武帝改为亳州。隋乱陷贼，武德四年讨平王世充，复为亳州。
州境：东西三百六十七里。南北二百里。
八到：西至上都一千七百二十里。东至东都八百六十里。正南微东至颍州二百六十里。西北至宋州一百四十里。东北至徐州三百九十里。西至陈州二百里。
贡、赋：开元贡：绢二十匹。赋：绵，绢，黍稷，麻，麦。元和贡〔同〕。
管县八：谯，临涣，ガ，城父，鹿邑，蒙城，永城，真源。
谯县，紧。郭下。汉旧县，属沛郡，晋属谯郡。後魏无谯县，有小黄县。隋开皇三年，以小黄县属亳州，大业二年改小黄县为谯县。三年，以亳州为谯郡，县仍属焉。
涡水，在县西四十八里。魏黄初六年，文帝以舟师自谯循涡入淮。
魏文帝祠，在县东五里。初，魏太祖以议郎告疾归乡里，筑室於此，春夏读书，秋冬弋猎，以自娱。文帝以汉中平四年生於此宅。
故梅城，在县南四十里。古梅伯国。
临涣县，紧。西至州一百六十里。本汉钅至县，属沛郡，後汉属沛国，魏属谯郡。梁武帝普通中克钅至城，置临涣郡，以临涣水为名。後魏改为涣北县。高齐省临涣郡，改涣北县为临涣县，属谯郡。隋开皇三年，废郡留县，改置谯州，神尧尝为谯州刺史。大业二年改属亳州，武德四年属谯州，贞观十七年废谯州，县隶亳州。
嵇山，在县西三十里。晋嵇康家於钅至嵇山之下，因改姓嵇氏。
ガ县，上。西南至州七十里。秦、汉旧县，属砀郡，汉属沛郡。萧何封ガ侯，即此邑也。魏ガ县属谯郡。後魏省。隋开皇十六年，复置ガ县，属沛郡，武德四年改属亳州。
城父县，上。西北至州七十九里。春秋时陈国之夷邑，亦名城父。汉为城父县，属沛郡，後汉属汝南郡。晋属谯郡。《宋志阙》，而有浚仪县。隋开县十八年，以重名，复改为城父，属亳州。
涡水，西北自谯县界流入。
淝水，东南至下蔡入淮。
扶阳故城，在县东北三十六里。汉韦贤封邑。
章华台，县南九里。
高陂，县南五十六里。周回四十三里，多鱼蚌菱芡之利。
鹿邑县，上。东至州一百一十七里。本汉（蕲）〔郸〕县地，春秋时鸣鹿邑，属陈国，《左传》“晋智武子以诸侯之师侵陈，至于鸣鹿”，是也。晋属陈郡，後魏属陈留郡。隋开皇三年改属亳州为鹿邑县。
涡水，西北自陈州太康县界流入。
鹿邑故城，县西十三里。俗名牙乡城，春秋时鸣鹿邑也。
武平故城，县东北十八里。建安元年，汉献帝以曹公为大将军，封武平侯，以此城为封邑。
蒙城县，上。西北至州二百四十里。本汉山桑县，属沛郡，後汉改属汝南郡。
魏属谯郡。後魏孝文帝於此置涡州，理山桑城。其地後入於梁，梁於此置西徐州。
後复入魏，改为谯州，改谯县为涡阳县。隋改涡阳为淝水县。武德四年，重立山桑县，属谯州。贞观十七年废谯州，割属亳州。天宝二年，改为蒙城县。
县城北临涡水，後魏涡州城也。东魏武定六年，侯景叛，行台慕容绍宗破景於此。
檀公城，本汉山桑县城，宋将檀道济为征北将军居此，因名之。
永城县，上。西南至州一百四十里。因隋旧县。本秦芒县地，汉不改。後汉临睢县之境，晋蕲县地。隋大业六年，於马甫城东北三里，割彭城、睢阳置县，遂名永城，属谯郡。武德五年，移於马甫城，属谯州，即今理是也。贞观十七年罢谯州，以县属亳州。
砀山，县南五十里。汉高祖隐芒、砀山泽，应劭注“芒，今在临睢”，即永城县是也。砀属梁国，今砀山县是。二县之界，有山泽之固，可以隐也。
故费城，县南二十里。
真源县，望。东至州五十九里。本楚之苦县，春秋时属陈，後为楚所并。汉属淮阳国。後汉苦县属陈国，晋属梁郡，成帝更名谷阳。高齐省入武平县。隋开皇六年，复置谷阳县，理苦城。乾封元年，高宗幸濑乡，以玄元皇帝生於此县，遂改为真源县。
宁平故城，在县西南五十五里。汉县地。晋永嘉五年，东海王越自阳城率甲士四万死於项，秘不发丧，石勒兵追之，及宁平城，焚越尸於此，数万众敛手受害，尸积如山，王夷甫亦遇害。
玄元皇帝祠，县东十四里。祠院中有九井，隋季井皆竭，自武德已来，清泉沁涌。或云：汲一井而八井水皆动。
李母祠，在县东十四里。乾封元年，册号先天太后。今谓之洞霄宫。
颍州，汝阴。上。开元户二万八千一百七十九。乡五十六。元和户一万一千五百二十九。乡六十。
《禹贡》豫州之域。春秋胡子国，楚灭之。秦并天下，为颍川郡地。在汉则汝南郡之汝阴县也，魏、晋於此置汝阴郡，司马宣王使邓艾於此置屯田。後魏孝昌四年，改置颍州。高齐罢州置郡。隋末陷贼，武德四年讨平王世充，於汝阴县西北十里置信州，六年改为颍州，移於今理。
州境：东西三百五十七里。南北一百九十六里。
八到：西取陈州路至上都一千八百二十里。西至东都九百六十里。西北至汴州七百里。南至蔡州三百六十里。南至淮约一百里。南北至亳州二百六十里。
贡、赋：开元贡：纟二十匹，绵二十七斤。
管县四：汝阴，沈丘，颍上，下蔡。
汝阴县，上郭下。本汉旧县，属汝南郡。魏文帝黄初三年属汝阴郡。後魏孝昌三年，於此置颍州，北齐废，以县属汝阴郡。隋开皇三年罢郡，以县属颍州。
武德初置信州，六年复为颍州，县皆属焉。
淮水，西南流入，经县南，去县百里。
颍水，西北自陈州项城县界流入，伏於城下。
汝水，西南自蔡州新蔡县界流入，又东南入淮。
寝丘故城，在县西北一百二十里。楚相孙叔敖将死，戒其子请寝丘之地，即此。
古任城，在县北一里。陈将任蛮奴伐齐，於颍水北岸筑城。以围汝阴。
百尺堰，在县西北一百里。司马宣王讨王凌，至百尺堰，即此。
沈丘县，中。东南至州一百二十六里。本汉寝丘，孙叔敖子之封，一名沈丘。
汉为寝县，属汝南郡。後汉加〔丘〕字。东魏於此置才州，高齐文宣帝废州，改置褒信县。隋不置县邑，至神龙二年，十道使唐俭奏请分汝阴置沈丘县。
小汝水，在县北。
颍上县，中。西南至州一百一十七里。本汉慎县地，属汝南郡，自汉迄宋不改。隋大业二年置颍上县，属颍州。三年，以颍州为汝阴郡，县仍属焉。武德四年，移於今理。
淮水，西南自汝阴县界流入，去县七十里，又东北入下蔡县界。
颍水，西自汝阴县界流入，又东流入淮。
下蔡县，上。西至州二百二十里。本汉旧县，古蔡国，又吴州来之邑也。按：蔡国本都上蔡，又徙新蔡，後又迁此，故谓之下蔡。汉以为县，属沛郡，後汉属汝南郡。隋大业二年属颍州，十二年移於今理。武德四年，於此置涡州，下蔡属焉。八年州废，县属颍州。
硖石山，在县西南六十里。淮水经硖石中，对岸山上筑二城，以防津要。今按：淮水以中流分界，在西岸者属下蔡，在东岸者属寿阳。
淮水，西南自颍上县界流入。
淝水，经县理南，去县一里入淮。
硖石城，魏诸葛诞反，王昶据硖石以逼诞，即此城。又晋孝武帝太元八年，闻苻坚入寇，乃遣龙骧将军胡彬，将水军五千援寿春，既陷，退保硖石，亦此城也。今之县城，在旧城东北十馀里。
邓艾庙，在县西一百二十步。艾为魏将，作陂营屯田，後人赖其利，因为立祠。

●卷第八
◎河南道四郑滑节度使滑州郑州陈许节度使许州陈州滑州，灵昌。望。开元户五万三千六百二十七。乡一百五。元和户八千五十六。今为郑滑节度使理所。
管州二：滑州，郑州。县十四。都管户二万二千。
《禹贡》衮州之域。春秋时为卫国，《左传》曰“狄灭卫，卫立戴公以庐於曹”，今州城东北五里白马故城，即卫之曹邑也。卫文公自曹邑迁於楚丘，今卫南县也。卫成公又迁於帝丘。今濮州濮阳县是也。战国时，其地属魏。始皇五年，拔魏二十城，初置东郡。汉因之。後汉末，袁绍以曹公为东郡太守。东晋时，慕容德自邺南徙滑台，僭号南燕，都於胙城，至超徙都广固，为宋所灭。宋武帝既平慕容之後，尽得河南之地，於此置衮州，仍置东郡。宋之北境守在此，其城在古滑台，甚险固，後属後魏，宋文帝使王玄谟攻围，二十日不能取。隋开皇九年，又於今州理置杞州，十六年改杞州为滑州，取滑台为名。大业三年又改为东郡。
武德元年罢郡置滑州，二年陷寇，四年讨平王世充，依旧置滑州。
州境：东西二百三十六里。东北一百四十九里。
八到：西南至上都一千四百四十里。东北至濮州二百一十五里。南至汴州二百一十里。正西微南至卫州一百五十里。西南至郑州三百里。北至相州一百三十里。东南至曹州二百四十里。
贡、赋：开元贡：方纹绫。赋：绵，绢。元和贡：方纹绫二十匹。
管县七：白马，韦城，卫南，胙城，灵昌，酸枣，匡城。
白马县望。郭下。本卫之曹邑，汉以为县，属东郡，因白马津为名。隋开皇三年属汴州，九年属杞州，十六年改杞州为滑州，县又属焉。
白马山，在县东北三十四里。《开山图》曰：“有白马群行山上，悲鸣则河决，驰走则山崩。”津与县，盖取此山为名。
黄河，去外城二十步。
州城，即古滑台城，城有三重，又有都城，周二十里。相传云卫灵公所筑小城，昔滑氏为垒，後人增以为城，甚高峻坚险。临河亦有台。慕容时，宋公遣征虏将军任仲德攻破之，即魏武帝破袁绍，斩文丑於此岸者。
鹿鸣故城，在县北三十里。《宋书》宋将王玄谟据滑台，宣令走鹿鸣城是也。
黎阳津，一名白马津，在县北三十里鹿鸣城之西南隅。郦食其说汉祖曰：“守白马之津，塞飞狐之口，以示诸侯，则天下知所归矣。”谓此津也。建安五年，曹公征先主，先主奔袁结。曹公擒关羽，拜为偏将军。绍遣颜良攻刘延於白马，曹公使羽击之，羽刺杀良於万众之中，遂解白马之围。後慕容德为魏军所逼，率户四万馀徙於鹿鸣，达黎阳津，昏而冰合，是夜济河讫，旦而魏师至，冰亦寻泮。德悦，以为神助，因改黎阳津为天桥津。
河侯祠，在县南一里。汉王尊为东郡太守，河水盛，浸瓠子是，尊临决河不去，後人嘉尊壮节，因为立祠。
韦城县，上。西北至州六十里。本汉白马县地，殷伯豕韦之国也。《左传》“范宣子曰：‘昔我之祖，在夏为御龙氏，在商为豕韦氏’。”杜注“东郡白马县东南有韦城”，是也。隋开皇六年，分白马县南境置韦城县，属汴州，九年属杞州，十六年属滑州。
京观，在县北二百步。王莽篡汉，东郡太守翟义举兵，莽遣将王邑等八将败义於此，乃筑焉，俗号髑骨台。
卫南县上。西南至州五十五里。本汉濮阳县地，隋开皇十六年，於此置楚丘县，属滑州，後以曹州有楚丘县，改今名。
铁丘，在县东南一十里。
故Θ城，在县东一十五里。《左传》“后羿自Θ迁於穷石”，是也。
胙城县，上。北至州九十里。本古之胙国，《左传》“凡、蒋、邢、茅、胙、祭，周公之允也”。又为古之燕国，《左传》“卫人、燕师伐郑”，是也。汉为南燕县。其後慕容德都之，复号东燕县。隋开皇三年废东都，以县属汴州。十八年，文帝因览奏状，见东燕县名，曰：“今天下一统，何东燕之有？”遂改为胙城，属滑州。武德二年，於此置胙州，领胙城，又置东燕县。四年废州，胙城属滑州。
石丘，在县东北三十里。俗传汉成帝时星陨之石也。
濮水，在县南二十里，西南自酸枣县界流入。
灵昌县，上。东北至州七十里。本汉南燕县地，自汉至隋不改。开皇十六年，分东燕、酸枣二县置灵昌县，取灵昌津为名，属滑州。
黄河，在县北一十里。
赤眉故城，在县东二十四里。汉末赤眉帅樊崇筑。
延津，即灵昌津也，在县东北二十二里。初，石勒伐刘曜，至河渚，不得渡，时流澌，下流因风结冰，济讫泮，勒自以为得天助，故号灵昌津。又《左传》“郑太叔收贰以为己邑，至於廪延”。又曹公北救刘延，至延津。皆此津也。
酸枣县，望。东北至州一百二十里。本秦旧县，属陈留郡，以地多酸枣，其仁入药用，故名。後魏并入小黄，宣武帝复置，改属东郡。隋开皇三年属汴州，九年属杞州，十六年改属滑州。
黄河，在县北二十里。
酸枣故城，在县西南一十五里。六国时韩王所理处，旧址犹存。
金是，在县南二十三里。汉文帝时，河决酸枣，东溃金是，即此是也。
匡城县，上。西北至州一百里。古卫之匡邑，《论语》“子畏於匡”。至汉为长垣县地，自汉至後魏不改。隋开皇十六年，於此置匡城县，属滑州。
故匡城，在县西南一十里。
故蒲城，在县北一十五里。《左传》“齐侯、卫侯胥命於蒲”，子路为蒲宰，皆此也。
訾娄故城，在县西北一十六里。
故鹤城，在县西南一十五，卫懿公养鹤於此。
郑州，荥阳。雄。开元户六万四千六百一十九。乡一百二十四。元和户一万三千九百四十四。乡一十八。
《禹贡》豫州之域。春秋时为郑国。本高辛氏火正祝融之墟也，周宣王母弟及为周司徒，食采於郑，是为郑桓公。後幽王为犬戎所杀，桓公死之，其子武公与平王东迁，平定虢、桧之地，故《左传》曰“我周之东迁，晋郑焉依”，是也。
自武公後二十二君，至六国时郑为韩哀侯所灭。哀侯二年，韩自平阳徙都郑。秦并天下，属三川郡。汉高祖改三川为河南郡，荥阳属焉。晋武帝分河南置荥阳郡。
东魏孝静帝分荥阳置成皋郡。高齐文宣帝又改为荥阳郡，周改为荥州。隋开皇三年改荥州为郑州。十六年，分置管州。大业二年，废郑州，改管州为郑州。隋末陷贼，武德四年五月擒建德、王世充，东都平，其月置郑州，理武牢。其年又於今郑州理置管州，贞观元年废管州。七年，自武牢移郑州於今理。
州境：东西一百七十六里。南北二百里。
八到：西至上都一千一百四十里。西至东都二百八十里。东至汴州一百四十里。南至许州一百八十六里。东北至滑州三百里。北至黄河八十里。
管县七：管城，荥阳，荥泽，原武，阳武，新郑，中牟。
管城县，望。郭下。本周封管叔之国，自汉至隋皆为中牟县。隋开皇十六年，於此置管城县，属管州。大业二年改管州为郑州，县又属焉。
梅山，县西南三十里。春秋时楚子冯帅师侵费、滑，右回梅山，即此山也。
圃田泽，县东三里。
故市城，县西北三十里。曹操击袁绍军於故市，即此城也。
武强城，县东三十一里。曹参击项羽，还攻武强，即此城也。
祭城，县东北一十五里。
必阝城，县东六里。晋荀林父帅师与楚子战於必阝，即此城也。
李氏陂，县东四里。後魏孝文帝以此陂赐仆射李冲，故俗呼为仆射陂。周回十八里。
荥阳县，紧。东至州六十里。本汉旧县。晋属荥阳郡，高齐改郡名成皋，以县属焉。隋开皇三年罢郡，以县属郑州。万岁通天元年改为武泰县，仍隶河南府。
神龙初，复为荥阳，属郑州。
京水，出县南平地。
索水，出县南三十五里小径山。
古大索城，今县理是也。楚汉战於京、索，《汉书》注“京县有大索亭、小索亭。”晋末荥阳人张卓、董遇，鸠集流散，守固此城，因名大栅坞，今呼为大刺，盖音之讹耳。
小索城，县北四里。宋南平王铄遣王阳儿据小索破魏，即此城也。
京县故城，县东南二十里。即郑京城太叔之邑。
荥泽县，望。东南至州五十里。本汉荥阳县地，隋开皇四年分荥阳置广武县，取山为名。仁寿元年改为荥泽，属郑州。
广武山，在县西二十里，一名三皇山。
敖山，县西十五里。春秋时晋师救郑在敖、高阝之。敖、高阝二山名。宋武帝《北征记》曰：“敖山，秦时筑仓於山上，汉高祖亦因敖仓，傍山筑甬道，下汴水。”即此山也。
荥泽，县北四里。《禹贡》济水溢为荥，今济水亦不复入也。
黄河，北去县十五里。
东广武、西广武二城，各在一山头，相去二百馀步，在县西二十里。汉高祖与项羽俱临广武而军，今东城有高坛，即是项羽坐太公於上，以示汉军处。
践土台，故王宫，县西北（四）十五里。《左传》晋文公作王宫於践土，即此也。
敖仓城，县西十五里。北临汴水，南带三皇山，秦所置。仲丁迁於嚣，此也。
《诗》曰“薄狩于敖”，即此地也。
金是，县西北二十二里。汉文帝时河决酸枣，溃金是，东郡大兴卒塞之。
孝武帝时，王尊为东郡太守，又加修筑。至明帝永平十二年，诏乐浪人王景筑是，起自荥阳，东至千乘海口千馀里。十里立一水门，更相回注，无复溃漏之患。此是首也。
原武县，紧。南至州六十里。本汉旧县，属河南郡。後魏属荥阳郡。东魏改置广武，县又属焉。高齐天保七年，郡县并废。隋重置原武县，属郑州。武德四年属管州，贞观元年复属郑州。
黄河，县北二十里。
古阳池城，《竹书纪年》曰“惠王十五年，遣将龙贾筑阳池以备秦”，即此也。隋开皇六年，於此置县，今县理。
阳武县，紧。西南至州一百里。本汉旧县，属河南郡。晋属荥阳郡。
黄河，县北三十里。
南棣城、北棣城二故城，在县北十里。《春秋》楚伐陈，诸侯会於北棣以救之，此也。
汴渠，一名蒗宕渠，今名通济渠，西南自荥泽、管城二县界流入。
博浪沙，在县南五里。张良为韩报仇，击始皇处。
新郑县，紧。东北至州九十里。本有熊氏之墟，又为祝融之墟。於周为郑武公之国都，韩哀侯灭郑，自平阳徙都之。秦并天下，其地为颍川郡。汉以为新郑县，属河南郡，晋省。隋开皇十六年，重置，属郑州。
陉山，县西南三十里。《史记》魏败楚於陉山。山上有子产墓，墓累石为方坟，坟东有庙，皆东向，即杜元凯终制所言者。
函陵，县北十三里。《左传》“晋侯、秦伯围郑，晋军函陵，秦军南”，此也。
溱州府城，即东魏河南道行台侯景营军之垒。
溱水，源出县西北三十里平地。
曾阝城，县东北三十二里。
洧水，县西北二十里。灌颍渠首受洧水，西魏遣王思政固守长社城，东魏相高澄遣将清河王高岳攻之，筑堰通洧水渠，灌破长社城，即此渠也。
中牟县，紧。西至州七十里。本汉旧县，属河南郡。晋属荥阳郡。魏太武帝省。东魏孝静帝分荥阳置广武郡，隋氏避讳，改为内牟，属管州，今县理是也。
开皇十八年，改为圃田县。大业十三年陷李密。武德三年，李招抚东夏，於此置牟州，复改为中牟。贞观元年属汴州，龙朔二年复隶郑州。县理即古中牟故城，《论语》“佛以中牟叛”。後汉鲁恭为县宰，有善政，人为立祠。
圃田泽，一名原圃，县西北七里。其泽东西五十里，南北二十六里，西限长城，东极官渡。上承郑州管城县界曹家陂，又溢而北流，为二十四陂，小鹄、大鹄、小斩、大斩、小灰、大灰之类是也。
官渡台，俗号中牟台，亦名曹公台，在县北一十二里。曹操破袁绍於此。
许州，颍川。望。开元户五万九千七百十七。乡一百十七。元和户五千二百九十一。乡五十七。今为陈许节度使理所。
管州二：许州，陈州。县十三。都管户九千三百二十九。
《禹贡》豫州之域。周又为许国，《春秋》定公六年郑灭许，七年又封许，自是附庸於郑。周末为晋地，三卿分晋，其地属韩。秦灭韩，虏韩王安，以其地置颍川郡，理阳翟。汉高帝五年为韩国，以韩信为王，六年复为颍川郡。後汉献帝初，遭董卓之乱，迁都长安，卓死东归於洛，魏太祖迎帝都许。及魏受禅，改许县为许昌县。然魏虽都洛，而宫室武库犹在许昌。又析颍川，增置襄城郡。晋咸和二年，征西庾亮表成帝曰：“颍川、襄城，本是一郡，户口今少，请还合颍川。”从之。宋受禅後，魏明帝使达奚斤伐宋，长驱至武牢，颍川许并入於後魏，後又陷於东魏。高澄就古颍阴城改置南郑州，即今州城是也。隋仁寿元年，改南郑州为许州。隋末陷王世充，武德四年讨平世充，复为许州。
州境：东西二百一十七里。南北一百六十六里。
八到：西至上都一千二百六十里。西北至东都三百四十里。北至郑州一百八十六里。东南至陈州二百六十里。东北至汴州二百三十里。正南微东至蔡州三百里。
贡、赋：开元贡：蔗心席，〔乾柿〕。赋：绵，绢。元和贡：蔗心席六韵，绢二十匹，乾柿。
管县七：长社，长葛，许昌，鄢陵，临颍，舞阳，扶沟。
长社县，望。郭下。本汉旧县，属颍川郡。春秋时郑长葛地，其社中树暴长，汉更名长社。後汉属郡不改。隋文帝废郡，以县属汴州。大业三年，改为颍川县，武德四年复为长社，改属许州。
颍水，西南自襄城县界流入。
氵┆水，俗名敕水，经县西，其源出密县大鬼山。
长葛县，紧。南至州六十里。本汉长社县地，隋分置长葛县，属许州，取旧名。
洧水，自北流入，去县十三里。
长箱城，东魏武定五年，清河王高岳率众围西魏将王思政於颍川，因筑此城。
初以车箱为楼，因名长箱城。隋开皇六年，又於此立县，今县理是。
长葛故城，县北十三里。
长社故城，县西一里。西魏大统十三年，诏遣河南行台大都督王思政进据颍川，东魏遣将清河王高岳率众十万围颍川，思政不与战，岳造高堰，引洧水以灌城。十五年，颍川城陷，水自东北入城，思政为岳所执，即此城也。
东偏城，县东北五里。《左传》齐人、郑人伐许，许庄公奔卫，郑伯使百里奉许叔居许东偏，即此城也。
许昌县，上。西南至州五十五里。本许国，为楚所灭。至汉为县，属颍川郡。
後汉因之。魏太祖迎献帝都许。文帝受禅，改为许昌。《宋志》无许昌县，天平元年复置，今县理是也。高齐文宣帝省鄢陵入许昌。隋文帝又於鄢陵县置洧州，以县属焉。大业二年废洧州，以县属许州。初，魏武帝既破黄巾，经略四方，而苦军食不足。羽林监颍川枣祗建置屯田，於是以任峻为典农中郎将，募人屯田许下，即今许昌县。得百万斛。郡国列置田官，数年之，所在仓储盈积。
洧水，西北自长葛县流入，去县三十里。
〔故许昌城，县南四十里，即许国故城。〕许昌宫，在许昌故城中。杨修作《许昌宫赋》，即此宫也。
鲁城，县南四十里。《左氏》郑伯请以太山之礻方易许田而祀周公，即此城。
景福殿，基址今在许昌故城内西南隅。
鄢陵县，上。西南至州七十五里。本汉旧县，属颍川郡。《春秋》郑伯克段於鄢，晋、楚战於鄢陵，并此地。後魏颍川置许昌郡，仍立鄢陵县以属焉。高齐文宣帝废鄢陵，以其地入许昌县。隋开皇三年复置，属许州。十六年，又於县理置洧州，县仍属焉。大业二年废洧州，以鄢陵属许州。
洧水，西北流入，经县西十里。
鄢陵故城，县西北十五里。
太丘城，县西南二十里。陈尝为此县长。
故陶城，县南五十里。相传晋陶侃征杜殳所筑。
临颍县，上。西北至州六十里。本汉旧县，属颍川郡，历代因之。隋开皇三年罢郡，以县属许州。大业四年，自故城移於今理。建中二年属氵殷州，贞元二年州废，依前属许州。
临颍皋，东西长五十里，即龙脾冈也。嵩高山东南三百里有龙脾，其地沃壤可居，即此冈也。今临颍县理在冈上。
颍水，西北自长社县界流入。
繁昌故城，县西北三十里。魏文帝行至繁阳亭，筑坛受禅，因置繁昌县，即此城也。
舞阳县，上。东北至州一百六十里。本汉旧县，属颍川郡。在舞水之阳，因名。汉封樊哙、魏封司马宣王并为舞阳侯，皆此邑。自汉至晋不改。宋省，开元四年重於故城内置。
扶沟县，望。西至州一百一十里。本汉旧县，属淮阳国。後汉属陈留郡，魏属许昌郡。高齐文宣帝自今县北移於今理。武德四年置北陈州，县隶焉。其年废州，以县属洧州，九年洧州废，又属许州。
洧水，县西二十二里。
陈州，淮阳。上。开元户五万二千六百九十二。乡一百四。元和户四千三十八。乡三十七。
禹贡豫州之域。本太昊之墟，周武王封妫满於陈，春秋时楚灭之。秦灭楚，属颍川郡。汉高帝分颍川置淮阳国，後汉章帝改为陈国，献帝末陈王宠为袁绍所杀，国除，为陈郡。曹魏复为陈国，以东阿王植为陈王。植子志徙封济北，又为陈郡。晋、宋因之。东魏孝静帝以淮南内附，置北扬州，理项城，乃於项城侨立北丹阳郡及棱陵县。高齐文宣帝以百姓守信，不附侯景，改北扬州为信州。周武帝改信州为陈州。隋开皇二年改为沈州，大业二年废沈州入陈州，三年改为淮阳郡。武德元年，复为陈州。
州境：东西一百六十九里。南北二百八十里。
八到：西至上都一千五百二十里。北至东都六百六十里。东至亳州二百里。
东南至颍州三百里。北至许州二百六十里。西北至汴州三百一十里。西南至蔡州二百二十里。东北至宋州二百二十五里。
贡、赋；开元贡；绵，绢。赋：粟，麦。元和贡：绢十五匹。
管县六：宛丘，太康，项城，南顿，氵殷水，西华。
宛丘县，紧。郭下。本汉陈县。春秋时，楚灭陈，县之，秦、汉仍为陈县。
汉属淮阳国，後汉属陈郡，晋属梁国，宋属陈郡。高齐文宣帝省陈郡，仍移项县理於此。隋文帝罢陈郡，改项县为宛丘县。
陈州州城枕蔡水，周回三十里。
宛丘，县南三里。《尔雅》陈有宛丘，又丘上有丘为宛丘。注：“四方高，中央下，曰宛”。
固陵，县西北四十三里。项羽败，南走固陵，此也。
洧水，西自许州鄢陵县界流入。
蔡水，自西北流入，经县理界东一里。
州理城，楚襄王所筑，即古陈国城也。包羲氏、神农氏并都於此。及楚顷襄王为秦所伐，失鄢郢，徙都於陈，卒为秦所灭。
弩台，在县理古陈城南八十步。後汉陈敬王曾孙宠善弩射，十发皆同处，常於此台教弩。黄巾贼起，宠有强弩千张，故惟陈国保全。开元九年，移孔子庙於台上。
东门池，在州城东门内道南。《诗陈风》“东门之池，可以沤麻”，即此池也。
八卦台及坛，县北一里。古伏羲氏始画八卦於此。
太康县，紧。南至州七十里。本汉阳夏县地，属淮阳国。後汉属陈国。後魏孝昌四年置阳夏郡，以县属焉。隋文帝改阳夏为大业县。
蔡水，西北自汴州尉氏界流入。
涡水，首受蔡水，东流，经县北。
县理城，即汉阳夏县城，夏后太康所筑。汉五年，高祖追击项羽，至阳夏南，羽败走固陵，是也。
项城县，上。西北至州一百里。汉项县，古项子国。《春秋》“齐师灭项”。
至林襄王徙都陈，以项为别都。按此城即楚筑。在汉属汝南郡，晋属陈国。隋文帝改项县加“城”字，属陈州。东晋孝武帝时，秦将苻融攻陷寿春，苻坚舍大军於项城，轻骑八千，兼道赴之。时有谣曰：“坚不过项。”坚出令曰：“敢言吾在寿春者，拔其舌！”众谏不从，坚遂败。
武丘，县东南四十里。本名丘头，魏王凌密谋废立，司马宣王将中军讨凌，大军掩至百尺堰，凌自知势穷，军到丘头，面缚水次，因改丘头为武丘，以旌其功，即此也。
小汝水，西南流入，去县五十里。
公路故城，县东四里。汉末袁术所筑。
故诱城，县北三十里。魏丘俭作乱，西至项，邓艾督军至乐嘉以诱之，後人因谓之诱城。
百尺堰，县东北三十五里。司马宣王讨王凌，军至百尺堰，即此地。
南顿县，上。北至州七十五里。本汉旧县，属汝南郡。古顿子国，後逼於陈，南徙，故号南顿。其城，楚令尹子玉所筑。後汉世祖父钦，尝为此县令，故号南顿君。光武生於此县中。宋为南顿郡。东魏於此置和城县，北齐废郡，省县入和城。隋复为南顿县，属陈州，武德六年省入项城。证圣元年，以县有光武乡，名符武氏，遂於此置光武县，中宗复为南顿。
颍水，县西北三十里。
小汝水，县西南四十里。
高阳丘，县南四十里。应，南顿人，兄弟俱有名，自比高阳才子，故号高阳丘。
氵殷水县，上。北至州八十四里。本汉汝阳县，属汝南郡。晋属汝南国，宋又属汝阳郡。隋开皇三年属陈州。十六年，改汝阳为氵殷水县。建中二年属氵殷州，兴元二年氵殷州废，改属陈州。
氵殷水，经县北，去县三里。
溉灌城，县东北二十五里。本魏将邓艾所筑。艾为典农使，行陈、颍之，东至寿春。艾以为田良水少，不足尽地利，遂开筑陂塘，大兴溉灌，军储丰足，因名此城。
乾台，在县北三里。《左传》楚灵王有乾之台，即此也。
西华县，上。东至州八十里。本汉旧县，属汝南郡。後汉因之。晋无西华县。
宋复置，属陈郡。高齐省。後魏太和中复置武城县，神龙元年又为基城，景€复为西华。
颍水，县南二十里。
洧水，县南二十里。
集粮城，在县西十里。魏使邓艾营田，筑之贮量，故名。

●卷第九
◎河南道五徐泗节度使徐州宿州泗州濠州蔡州节度使蔡州申州光州徐州，彭城。上。开元户四万九千七百二。乡九十二。元和户三千八百五十八。乡八十九。今为徐泗节度使理所。
管州四：徐州，宿州，泗州，濠州。县一十六。都管户三万七千二百五十二。
本《禹贡》徐州之域。春秋时为宋、滕、薛、小邾、Τ阳之地，六国时属楚。
秦并天下，为泗水郡。楚、汉之际，楚怀王自盱眙徙都之。後项羽迁怀王於郴，自立为西楚霸王，又都於此。汉改泗水郡为沛郡，又分沛郡立楚国。按楚国，即今州理是也。宣帝地节元年，更为彭城郡，寻复为楚国。自汉以来，或理彭城，或理下邳。晋氏南迁，又於淮南侨立徐州，安帝始分淮北为北徐州。宋永初二年，加淮南徐州曰南徐州，而改北徐州曰徐州。明帝时，淮北入魏。梁初收，太清之後寻复入魏，徐州复理彭城，仍立彭城郡。高齐及後周不改。隋开皇二年，於此置总管，罢郡，其所领县，并属徐州。十四年，废总管府为彭城郡。隋乱陷贼，武德四年讨平王世充，改置徐州总管府，七年改为都督，贞观十七年罢都督。初，宋高祖经略中原，以彭城险要，置府於此。至文帝时，王玄谟又上表曰：“彭城南界大淮，左右清、汴，城隍峻整，襟卫周固。自淮已西，襄阳已北，经途三千，达於齐岱，六州之人，三十万户，常得安全，实由此镇。”後魏大将军尉元上表曰：“彭城，宋之要藩，南师来侵，莫不用之以陵诸夏。《舆地志》云，郡城由来非攻所能拔。”按自隋氏凿汴以来，彭城南控甬桥，以扼汴路，故其镇尤重。
州境：东西二百六十九里。南北六百八十九里。
八到：西至上都二千八十里。西至东都一千二百二里。东南至泗州五百九十里。东北至沂州三百五十里。南取甬桥路至宣州五百里。西南取萧县路至宋州三百一十里。东南至濠州三百九十里。西北至衮州三百四十里。
贡、赋：开元贡：五色土各一斗，上细绢。赋：绵，绢。
管县五：彭城，萧，丰，沛，滕。
彭城县，望。郭下。古大彭氏国也，汉为彭城县，属楚国。後汉属彭城国，宋属彭城郡。隋文帝罢郡为县，属徐州。
定国山，在县东四里。後魏武定五年，慕容绍宗欲击梁贞阳侯萧明，营於此山。
泗水，在县东，去县一十步。
州理城，贞观五年筑。其外城即古大彭氏国，汉高祖定天下，以为楚国，封弟交为楚王。东晋封刘裕为宋公，至宋武帝以皇子义康为彭城王，并都於此。後宋平北将军徐州刺史薛安都乃举城归魏。
吕梁故城，在县东五十七里。春秋时，宋之吕邑，至汉以为吕县。城临泗水，高一百四十尺，周回十七里。此城东二里有三城，一在水南，一在水中氵单上，一在水北，并高齐所筑，立镇以防陈寇。
曹公故城，在县东南六十五里，在吕梁东岸。或言曹公筑此，以守吕布。西岸有城临水，是布之所固也，号曰吕布固。
故城，在县北二十六里。或曰古崇侯国。衮州人谓实中城曰。
戏马台，在县东南二里。项羽所造，戏马於此。宋公九日登戏马台即此。
寒山堰，在县东南一十八里。梁萧明伐魏，堰清水以灌彭城。
吕梁，在县东南五十七里。盖泗水至吕县，积石为梁，故号吕梁。陈将吴明彻以舟师破下邳，进屯吕梁，堰泗水为灌徐州。周将军乌丸轨、达奚长孺率兵救援，轨取车轮数百，连锁贯之，横断水路，然後募壮士夜决堰。至明，陈人始觉，溃乱争归，至连锁之处，生擒明彻。
萧县，上。东北至州六十里。本古之萧国，春秋时宋邑。汉萧县，属沛郡。
北齐改为承高县，属彭城郡。隋开皇三年罢郡，属徐州，改为龙城县，寻复为萧县。
丁鲍山，在县东南二十里。丁鲍追汉高帝处。
绥舆山，在县东二十五里。宋高祖绥舆里人，盖因里以名山也。
眢井，在县北二百步。《左传》楚子伐萧，还无社与司马卯言“目於眢井而拯之”，即此也。
丰县，上。东南至州一百七十五里。本汉旧县，属沛郡。战国时属梁。後汉属沛国，晋同。宋改属北济阴郡，北齐改郡为永昌，以县属焉。隋改属徐州。
丰西泽，在县西一十五里。汉高祖斩白蛇於此。
沛县，上。东南至州一百四十三里。本秦旧县，泗水郡理於此，盖取沛泽为县名。汉兴，四年改名沛郡，领三十七县，理相城，以此为小沛。魏分立谯郡，又以沛为王国，晋不改。宋为沛县，改属徐州。隋文帝罢郡，县属仍旧。
微山，上有微子冢，去县六十五里。
泗水，西北流入，东去县五十步。
泡水，即丰水也，西去县一百五十步。
县理城，即秦沛县城也。初，陈涉起，沛令欲以沛应之，乃令樊哙召高祖。
沛令後悔，闭城拒守。高祖书帛射城上曰：“诸侯并起，今屠沛。沛今共诛令，即家室完。”父老乃杀沛令迎高祖，立为沛公。十二年，高祖破黥布，还过沛，谓沛父老曰：“游子悲故乡。吾虽都关中，万岁後，吾魂魄犹思乐沛。且朕自沛公以诛暴逆，其以沛为朕汤沐邑。”
故留城，在县东南五十五里。高祖令张良自择齐三万户，良曰：“始臣起於下邳，与陛下会留。”乃封良为留侯。
故沛宫，在县东南一里。高祖过沛，置酒，歌《大风》，即此宫也。
泗水亭，在县东一百步。高祖微时为亭长於此。
滕县，上。南至州二百里。本古滕国，汉蕃县也，属鲁国。宋属彭城郡。汉末，太傅陈蕃子逸为鲁相，改音皮。後魏置蕃郡，以县属焉。北齐郡县并废。隋於此置滕县，属徐州。按古滕国，在县西南十四里滕城是也。
奚公山，在县东南六十六里。奚仲初造车於此。
公丘故城，在县西南十五里。夏侯婴初为滕令，故号滕公。按此时高祖未立属县，故滕为秦县。至武帝改为公丘县，属沛国。
故薛城，在县东南四十三里，薛侯国也。孟尝君时，薛中六万家，其中富厚，天下无比，此田文以抗御楚、魏也。
合乡故城，在县东二十三里。即《论语》所谓互乡是也。
宿州，苻离。上。开元户元和户八千六百七十六。乡三十六。本徐州苻离县也，元和四年，以其地南临汴河，有甬桥为舳舻之会，运漕所历，防虞是资。
又以蕲县北属徐州，疆界阔远，有诏割苻离、蕲县及泗州之虹县置宿州，取迸宿国为名也。
州境：八到：西北至上都一千九百里。西北至东都一千四百里。东南至泗州四百二十里。东南至淮百里，与濠州分中流为界，从界至濠州一百里。北至徐州一百五十里。西至宋州三百三十里。
贡、赋：管县三：苻离，蕲，虹。
苻离县，上。北至州一百五十里。本秦旧县，汉属沛郡。高齐时属睢南郡，隋开皇三年罢郡，以县属徐州。《尔雅》曰：“莞，苻离也。”以地多此草，故名。
睢水，自县西北流入。
故相城，在县西北九十里。盖相土旧都也。
灵璧故城，在县东北九十里。汉二年，汉王入彭城，项羽以精兵三万人，晨击汉军於灵璧东睢水上，大破之，睢水为之不流。
蕲县上。北至州二百三十二里。本秦旧县，汉属沛郡，後汉属沛国。有大泽乡，陈涉起兵於此，为狐鸣。宋於此置谯郡，齐以为北谯郡。後魏改蕲县为蕲城县，隋开皇三年去“城”字，属仁州。即今宿州是也。大业二年属徐州，八年属谯州，後复隶徐州。
淮水，西南流入，经县南七十里。
涣水，西自临涣县界流入。
涡水，东去县一百里。
蕲水，北去县三十里。
虹县，上。西至州二百里。本汉旧县，属沛郡。虹音贡，《汉书》作“<工虫>“
字。梁武帝於此置贡城戍，後魏复置虹县，周大象中省，以其地属晋陵县。隋开皇十八年，改晋陵为夏丘县。武德四年，於今县南一百里故虹城重叠置虹县，属仁州，贞观八年属泗州，十三年移於今县理。临汴河。
赤坎故城，在县西南五十九里。梁天监八年置赤坎戍。
潼陂，一名万安湖，周回二十里，在县北五里。
垓下聚，在县西南五十四里。汉高祖围项羽於垓下，大破之，即此地也。按汉氵交县属沛郡，氵交音绞。垓下即氵交县之聚落名也。《图经》云：“项羽墓在县南六里。”按羽死後，高祖以鲁公礼葬羽於城，在今郓州东阿县界，言在此，俗说之谬也。
广济渠，按开元二十七年，河南采访使齐浣，以江、淮运漕经淮水波涛，有沈溺之忧，遂开广济渠下流，自虹县至楚州淮阴县北十八里合于淮。逾时毕功。
後以水流峻急，行旅艰阻，旋又停废，却由旧河。
泗州，临淮。上。开元户三万三百五十。乡六十。元和户四千一十五。乡五十。
《禹贡》徐州之域。春秋时属鲁，又为徐子之国，後为楚所灭。秦为泗水郡地，汉兴，改泗水为沛郡。武帝分置临淮郡，後汉下邳太守理此。自晋迄後魏，并为宿豫县。後魏於此置东徐州，周宣帝大象二年改为泗州，隋大业三年改为下邳，武德四年复为泗州。开元二十三年，自宿迁县移於今理。
州境：东西三百八十五里。南北三百七十九里。
八到：西北至上都一千三百二十里。西北至东都一千四百七十里。东南陆行至扬州二百七十三里。东水路至楚州二百二十里。西南至濠州二百一十里。西北至甬桥四百二十里。
贡、赋：开元贡：麻，细赀布。赋：绢，布。
管县五：临淮，宿迁，徐城，涟水，下邳。
临淮县，紧。郭下。本汉徐汉地，长安四年分徐城南界两乡於沙塾村置临淮县，南临淮水，西枕汴河。开元二十三年，自宿迁移於今理。
宿迁县，上。南至州二百一十里。春秋时宋人迁宿之地，至汉为{九厶}犹县，属临淮郡。晋立宿（豫）〔预〕县，隋开皇三年属泗州，宝应元年以犯代宗庙讳，改为宿迁县。
淮水，入县境南，与楚州山阳县分中流为界。
旧州城，梁将张惠绍北伐军所次，凭固斯城，堑其罗城，引水环之，今城在泗水之中。
下相故城，在县西北七十里。秦故县也，项羽即下相人也。应劭曰：“相水出沛国，故曰下相。”
鲁肃庙，在县东南一里。肃，临淮人，後人为之立庙。
徐城县，中。东至州五十里。本徐子国也，周穆王末，徐君偃好行仁义，视物如伤，东夷归之者四十馀国。周穆王闻徐君威德日远，乘八骏马，使造父御之，发楚师，袭其不备，大破之，杀偃王。其子遂北徙彭城原东山之下，百姓归之，号曰徐山。按山今在下邳县界。楚、汉之际，项羽置东阳郡。汉诛英布，置徐县，属临淮郡。後汉以临淮郡合於东海，明帝又分东海为下邳国，理於此。晋太康三年，复置徐县，属临淮郡。梁於此置高平郡及高平县，隋开皇十八年改为徐城县，属泗州，理大徐城，大业四年移於今理。
淮水，西南自虹县界流入。
永泰湖，县南二里。周回三百六十三里。其中多鱼，尤出朱衣鲋。
大徐城，在县北三十里。
徐君墓，在县北三十二里。季札挂剑处。
涟水县，上。西北至州一百六十里。本汉{九厶}犹县之地，後汉为徐县之地，晋为宿迁县之地。宋明帝於此置东海郡，又於城北置襄贲县属焉。後魏改为海安郡。隋开皇三年废郡，以县属海州。五年，改襄贲为涟水县，因县界有涟水，故名。武德四年置涟州，县属焉。贞观元年废涟州，县属泗州。
海水，在县东北一百四里。
淮水，西南自宿迁县界流入。
沭水，俗名涟水，西南自海州沭阳县界流入。
硕湖，在县北一百十六里，与海州朐山县中分为界。
下邳县，上。东南至州一百七十五里。本夏时邳国，後属薛，《左传》薛之祖奚仲迁于邳是也。春秋并於宋，战国时属楚，後属齐。至秦曰下邳县，汉属东海郡。《魏志》曹公征吕布於下邳，生擒布，令东中郎将镇下邳。宋改为下邳县，属东徐州。周改东徐为邳州。隋省邳州，以县属泗州。
峄阳山，在县西六里。
泗水，西自彭城县界流入。
淮水，自县西流入，去县六十里。
沂水，经县北分为二水，一水於城北西南入泗；一水经城东屈曲从县南亦注泗，谓之小沂水。水上有桥，昔张子房遇黄石公於圯上，即此处也。南人谓桥为圯。
故郯城，在县东北一百五十里。古郯子国，孔子问官於郯子，即此地也。
县理城，古邳国城也，魏武帝征吕布於下邳，决泗水，引沂水以灌其城，即此处也。按下邳城有三重，大城周回一十二里半，中城周四里，吕布所守也。魏武帝擒布於白门，即大城之门也。小城累专坚峻，周二里许。西南又有一小城，周三百七十步，征虏将军石崇所筑也。
石鳖屯，晋穆帝升平初，荀羡为北部都尉，镇下邳，起田於东阳之石鳖，即临津郡界。公私利之。北齐废帝乾明中，尚书左丞苏珍之又议修石鳖等屯，岁收数十万石，自是淮南军防，粮储充足。
濠州，锺离。上。开元户二万五百五十二。乡四十一。元和户二万七百二。
乡四十二。
《禹贡》扬州之域。春秋时为锺离子之国，後为吴、楚所争之地，《左传》“楚子为舟师以略吴疆，灭锺离。”又《史记》“楚平王时，锺离人与吴边邑卑梁小童争桑，二邑交相攻灭”。秦并天下，属九江郡。汉置锺离县，复隶九江郡。
晋立为锺离郡，宋因之。宋明帝失淮北地，复立徐州於此，後废帝改号北徐州。
梁因之，以昌义之为北徐州刺史，镇锺离。魏中山王元英、将军杨大眼，率众数十万来寇。锺离城北阻淮水，魏人於州东邵阳洲作浮桥，昼夜攻城，分番相代，义之善射，每弯弓所向，莫不应弦而倒，一日战数十合，魏军死者与城中平。会高祖遣曹景宗、韦率众二十万来救，魏军大败，英与大眼脱身而走，因轻骑追至洛口而还。州後入高齐，文宣帝改为西楚州。隋开皇三年改为濠州，因水为名。
大业三年改为锺离郡。南北朝皆为重镇。隋乱陷贼，武德五年，杜伏威附，改为濠州。按濠州本属淮南，与寿阳阻淮带山，为淮南之险，贞元元年，窦参为相，於是越淮割地隶属徐州，及徐州节度使张建封死，子为本军所立，常挫王师，其时朝廷几失淮南之地，盖参不学无术，昧於疆理之制所由致也。自贞元以後，州西涡口对岸置两城，刺史常带两城使，以守其要。“濠”字中误云“水”，元和三年又加“水”焉。
州境：东西二百六十里。南北一百八十一里。
八到：北至上都取虹县路二千三百七十五里。西北至东都一千五百一十里。
东北至楚州盱眙县二百二十里，从县至楚州一百九十里。西南至寿州二百二十里。
东南至滁州二百三十里。南至庐州三百三十里。东北至泗州二百二十里。西北至徐州四百五十里。
贡、赋：开元贡：官纟。赋：纟，绢，绵，布。
管县三：锺离，定远，招义。
锺离县，上。郭下。本汉旧县，属九江郡，至晋属淮南郡。安帝时，因东郡燕县流入锺离者，於此置燕县，至高齐复为锺离县。
涂山，在县西九十五里。
淮水，西南自寿州界流入。
西濠水，出县西南莫耶山，北入淮。
东濠水，出县南濠塘山，东北入淮。
当涂县故城，本涂山氏国，在县西南一百一十七里。禹娶於涂山，即此也。
荆山堰，在郡城西一百二十二里。梁天监十三年，魏降人王足陈计於武帝，求堰淮水以灌寿阳，引北方童谣曰：“荆山为上格，浮山为下格，潼、泡为激沟，并灌钜野泽。”帝遂发徐、阳人，率二十户取五丁以筑之，令太子右卫率康绚、左卫将军昌义之护作，令战士二十万人，於锺离城南起浮山堰，北抵石。至十四年四月，堰将合，淮水漂度，辄复决溃。或言江、淮多蛟龙，其性恶铁，於是引东西二冶故铁器，大则釜鬲，小则Θ，数千万斤沈於堰所，犹不合，缘淮百里内木石皆尽，负者肩上皆穿，士卒死者十七八。十五年四月，堰乃成，寿阳城、戍移顿於八公山。淮水清，人之坟墓皆历历见於水底。或谓绚曰：“四渎者，天地所以节宣其气，不宜久塞。”既而昏雾三日，雾解而堰决，杀数万人，其声若雷，闻於三百里。水中怪物，随流而下，或人头鱼身，龙形马首，殊类诡怪，不可胜言。
庄周台，在县南七里。濠水经其前，庄子与惠子观鱼之所，又曰观鱼台。
定远县，上。北至州一百里。本汉东城县地，属九江郡。梁武帝天监初置，属定远郡。高齐改为大安郡。隋仁寿元年废郡，改定远县为临濠县，属濠州。国朝复为定远县。
洛水，经县西四十里。
阴陵县故城，在县西北六十五里。本汉县也，项羽败於垓下，将麾下八百骑溃围南走，灌婴追羽至阴陵，羽迷失道，问田父，田父绐曰左，左乃陷大泽，以故汉兵及之。
东城县故城，在县江南五十里。项羽自阴陵至此，尚有二十八骑，南走至乌江亭。灌婴等追羽，杨喜斩羽於东城，即此地也。
招义县，上。西至州一百四十里。本汉淮陵县，属临淮郡。後汉属下邳郡。
宋孝武帝自淮北徙睢陵县，改为池南县。陈为招义县。隋大业元年为化明县，属濠州，武德七年更名招义县。
淮水，西自锺离县界流入。
浮山堰，在县西北六十里。梁天监十三年，与荆山堰同时修筑。
蔡州，紧。汝南。开元户五万一千二百一十。乡一百七。元和户一万二百六十三。今为蔡州节度使理所。
管州二：蔡州，申州，光州。县二十。
古豫州之域。春秋时为蔡、江、黄、道、柏、胡、蓼、沈、顿、项、息、房、吕十三国之地，七国时属魏。秦并天下，为三川、河东、南阳、颍川、砀、泗水、薛七郡之地。汉立汝南郡，领二十七县，理平舆。宋元嘉中，後魏太武帝率兵围汝南，郡守陈宪守所四十馀日，魏人积尸与城齐，不拔而退。宋文帝又於悬瓠城置司州，其後太武帝收河南地，献文帝改司州为豫州。周大象二年，改为舒州。
隋文帝改为豫州，移入悬瓠城，今理是也。仁寿四年改为溱州，大业二年改蔡州，三年罢州为汝南郡。武德四年，复置豫州，宝应元年以避代宗庙讳，复改为蔡州。
州境：东西四百一十七里。南北五百一十三里。
八到：西北至上都一千四百三十里。西北至东都六百二十里。南至申州二百五十里。西至唐州二百一十里。东北至陈州二百二十里。北至颍州三百六十里。
东南至光州三百里。
贡、赋：开元贡：龟甲，双绫，长安四年改为四窠€绫。赋：绫，绵。
管县十二：汝阳，汝南，阙。平舆，吴房、西平，朗山，新息，真阳，上蔡，新蔡，褒信，郾城。
汝阳县，望。郭下。本汉旧县地，属汝南郡。晋属汝南国，宋属汝阳郡。隋开皇二年罢郡，县属豫州。仁寿四年改豫州为溱州，以县属焉。大业二年，又移於今理，属蔡州。
汝水，经县西南二里。
州理城，古悬瓠城也。汝水屈曲形若垂瓠，故城取名焉。
平舆故城，汉县也，古沈子国，在县东北六十里。
鸿郄陂，在县东一十里。汉成帝时，陂溢为害，翟方进为丞相，以为决去陂水，其地肥美，省是防之费，遂奏罢之。王莽时，尝枯旱，郡人追怨方进，童谣曰：“坏陂谁？翟子威。饭我豆食羹芋魁。反乎覆，陂当复，谁云者？两黄鹄。”
及建武中，太守邓晨使许阳为都水掾，令复鸿郄陂。阳曰：“昔成帝梦上天，天帝怒曰：‘何故坏我濯龙池？’”於是乃因高下形势，起塘四百馀里，数年乃立。
今废。
汝南县，阙。
平舆县，中。西至州六十二里。本汉平舆县地，属汝南郡。高齐废，隋大业二年重置。十三年陷王世充，置舆州，管平舆一县。武德中属蔡州。贞观元年废，天授二年重置。
汝水，在县南四十二里。
葛陂，在县东北四十里。周回三十里。费长房投杖成龙处。
吴房县，上。东南至州九十里。本汉旧县，属汝南郡。後魏置襄城郡，仍立遂宁县以属焉。隋改为濯阳县，大业二年改为吴房县。
西平县，上。东南至州一百五十里。本汉旧县，属汝南郡。後魏置。即春秋时柏国也，古韩地之分。苏秦说韩王曰：“韩有剑戟，出於棠。”今此县西界有棠村，是也。县又有龙泉水，可以淬刀剑。自汉至後魏皆为西平县地。隋末废，天授三年复置。
朗山县，上。东北至州九十一里。本汉安昌县地，属汝南郡。东汉省。後魏太平真君二年，於朗陵故城复置。隋开皇三年移於今理，属豫州，十六年改为朗山县。
朗陵山，一名大朗山，在县西北三十里。
淮水，经县理南，去县一百二十里。
道城，古道国也，在县东北二十里。
朗陵故城，汉县也，在县西南三十五里。晋何曾所封之邑也。
四望故城，在县东南七十里。後魏太和十一年，豫州刺史王肃於四望陂南筑之以御梁。梁太清二年，豫州刺史羊鸦仁以二魏交逼，粮运悬断，乃弃悬瓠归於义阳上表曰：“臣辄率所领，缩还旧镇，仍留夏绍等停四望城防备。”即此城也。
新息县，上。西北至州二百里。本息侯国，为楚所灭。汉以为新息县，属汝南郡。周武帝於此置息州，领此县。隋大业二年州废，改属豫州。武德四年，於此重置息州，贞观元年废，以县属豫州。
淮水，自西流入，经县南，去县五里。
汝水，自西流入，经县北，去县八十里。
王梁渠，在县西北五十里。隋仁寿中修筑，开元中县令薛务更加疏导，两岸通官陂一十六所，利田三千馀顷。
珉玉坑，在古息城东南五步，周回一百八十步，深三尺。其玉颜色洁白，堪为器物，隋朝官采用，贞观中亦令采取。其後为淮水所没。开元中，淮水东移，珉坑重出，其玉温润倍胜昔时，蔡州至今以为厥贡之首。
贾君祠，在县北一里。名彪，字伟节，後汉时为新息长，时小民多不养子，彪严其制，所活数千，佥曰贾父，後为立祠。
新息故城，在县西南一十里。
真阳县，中。北至州一百里。本汉慎阳县地，属汝南郡。晋属汝南国。後魏改为真阳县，高齐改为保城县。隋开皇十六年改置真丘县，大业二年复为真阳县，因慎水为名也。
淮水，经县南，去县八十里。
慎水，出县西南二十里。
上蔡县，上。南至州七十里。本汉旧县也。古蔡国。晋上蔡县，属汝南国。
後魏神龟三年，於此置临蔡县，高齐废。隋文帝开皇十二年，移於今理，为上蔡县。
蔡冈，在县东一十里。周回五十里。
汝水，西去县一十五里。
新蔡县，上。西北至州一百五十里。本汉旧县，古吕国也。汉属汝南郡，晋属汝阴郡，宋属新蔡郡。东魏孝静帝於此置蔡州。隋开皇十六年於此置舒州，领广宁县，仁寿二年改县为汝北，大业二年改为新蔡县，属蔡州。
汝水，经县南，去县二里。
褒信县，中。西北至州一百八十里。本汉郾县之地，後汉分立褒信县，属汝南郡。晋属汝阴郡。宋改为褒信县，隋大业二年，改褒信县属蔡州。
淮水，经县南，去县七十五里。
汝水，经县东北，去县五十五里。
白亭，在县东南四十二里。《左传》楚白公胜所封之地。
郾城县，紧。东南至州一百八十里。本汉县。七国时魏之下邑，《史记》“楚昭阳伐魏，取郾。”两汉以为县，属颍川郡。光武谓贾复曰：“郾最大，宛次之。”复曰：“臣请击郾。”帝执复手曰：“执金吾击郾，吾复何忧。”谓此城也。宋元嘉二年，将军刘缅说曰：“郾城有百年之福，若北朝保之，未可敌也。”
遂遣将军殷祖焚其仓储。高齐於今县置临颍郡，隋开皇三年废。五年，又於废郡城中置郾城县，属许州。武德四年，於此置道州，贞观元年废，以县属豫州。
汝水，经县西北，去县七十八里。
大氵殷水，上承汝水自襄城至岐额城分流，南为汝水，北为氵殷水。
小氵殷水，县西北六十里。至县合为大氵殷水。
邵陵故城，在县东四十五里。《春秋》齐桓公帅诸侯之师盟于召陵，即此处也。汉置邵陵县，属汝南郡，隋废入郾城。
征羌故城，在县东南七十五里。本秦安陵县，建武十二年，来歙征西羌有功，故改名以封之。
申州，中。义阳。本属淮南道，贞元已後隶蔡州节度使。开元户二万一千二十。乡四十二。元和户六百一十四。乡二十一。
《禹贡》荆州之域。又古申国也，郑武公娶于申曰武姜。在周为侯伯，後为楚所灭。秦并天下，属南阳郡。魏文帝分置义阳县，自後省置不常。宋元嘉末，於此立司州。自後入後魏为郢州，入梁为司州。周武帝平齐，改为申州，隋大业二年改为义州。武德四年复置申州。
州境：东西二百里。南北一百七十八里。
八到：西北至上都一千七百一十里。西北至东都九百四十二里。东北至光州二百六十里。南至安州二百六十里。西北至唐州二百六十里。西南至随州二百三十里。北至蔡州二百八十里。
贡、赋：开元贡：葛十匹。赋：布，，绵，绢。
管县三：义阳，锺山，罗山。
义阳县，上。郭下。本汉平氏县义阳乡之地也，魏文帝分平氏立义阳县。江左省义阳县地入平春县，晋孝武帝改平春曰平阳。隋开皇三年，改平阳为义阳县，属申州，大业二年改属义州，皇朝复属申州。
淮水，西自唐州桐柏县界流入，东北经县，去县三十七里。
故曹城，在县东三十八里。梁将曹景宗将兵侵魏所筑。
故平靖关城，在县南七十六里。旧有此关，不知何代创立。按义阳有三关之塞，此其一也。武阳、黄岘二关，在安州应山县界。长老云：“此关因山为障，不营濠隍，故名平靖。”
锺山县，上。西至州四十里。本汉黾阝县也，属江夏郡，宋永初中属义阳郡。
高齐於此置齐安郡，後改为万岁郡。隋开皇三年罢郡为齐安县，仍属申州。四年，以近锺山，改齐安为锺山县。
淮水，经县北四十里。
涩水，出县南霸山，去县七十五里。山石之，波流塞涩，因以为名。
石城，在县西南二十一里石城山上，本晋义阳县所理。
罗山县，上。西南至州一百一十里。本汉黾阝县地，梁武帝置西汝南郡於此。
隋开皇三年，并入锺山，十六年於锺山析置罗山县，属申州。武德四年置南罗州，领罗山一县。八年州废，以县属申州。
罗山，在县西南九里。
淮水，经县北，去县二十里。
光州，中。弋阳。本属淮南道，贞元已後隶蔡州节度使。开元户二万九千六百九十五。乡六十一。元和户一千九百九十。乡六十二。
《禹贡》扬州之域。春秋时弦国之地，鲁僖公五年，楚人灭弦，弦子奔黄。
在秦属九江郡。在汉为西阳，属江夏。晋安帝立光城县，理於此。梁末於县置光州，隋大业二年，罢州为弋阳郡。武德三年，改为光州总管府，贞观元年为光州都督府。太极元年，自光山县移於今理。
州境：东西四百四十三里。南北二百三十五里。
八到：西北至上都一千七百三十里。西北至东都九百二十里。东北至寿州四百三十里。西南至大别山三百里。西南至申州二百六十里。西北至蔡州三百里。
贡、赋：开元贡：葛十匹，生石斛六十斤。赋：纟，绢。
管县五：定城，殷城，固始，光山，仙居。
定城县，上。郭下。本汉弋阳县，属汝南郡。自汉至萧齐，常为戈阳城。武德三年置弦州，领定城一县，贞观元年省，定城属光州。
淮水，北去县六十七里。
黄国故城，在县西十二里。春秋时黄国，後为楚所灭。
殷城县，中。北至州一百二十里。本汉期思县地，属汝南郡。宋侨立苞信县於此，梁以苞信县属义州。隋开皇四年，改苞信县为殷城县，属弋阳郡。武德三年，重置义州，以县属光州。
浍水，在县西五里。
定城关，在县南四十里。高齐以南迫陈境，因置此关，隋废。
温汤，在县南山中，其汤绿色。
固始县，上。西南至州一百五十五里。本汉封蓼侯之地。春秋时蓼国，楚并之，今县城是也。自东晋已後，蓼县省。宋明帝失淮北地，乃於此侨立新蔡郡，领固始一县。隋开皇七年改属义州。大业三年废义州，属弋阳郡。
淮水，经县北八十里。
茹陂，在县东南四十八里。建安中，刘馥为扬州刺史，兴筑以水溉田。
孙叔敖祠，在县西北隅七十五里。
光山县，上。北至州三十里。本汉西阳县地，属江夏郡。魏属弋阳郡。宋孝武帝大明初，於此立光城县，隋开皇三年废入乐安县，十八年又置光山县。
光山，一名弋山，在县西北八十里。
淮水，经县北七十里。
木陵故关，在县南一百三十二里。齐、陈二境，齐置此关以为禁防。周因不改，隋开皇九年平陈後废。
仙居县，中。东至州一百里。本汉大县，春秋时弦国，楚灭之。汉以为县，属江夏郡。至宋分立乐安县，天宝元年改为仙居县，县西有仙居山，因以为名。
谷水，在县北九里。
大县故城，在县北四十里。春秋时弦国之都也。
仙堂六陂，在县西南十一里。梁武帝大同元年，百姓堰谷水为六陂，以溉稻田。

●卷第十
◎河南道六淄青节度使郓州兖州青州齐州郓州，东平。大都督府开元户三万三千三百八十九。乡六十二。元和户今为淄青节度使理所。
管州十二：郓州，兖州，青州，齐州，曹州、濮州、密州，海州，沂州，莱州，淄州，登州。
县七十三。
《禹贡》兖州之域。春秋时属宋，即鲁附庸须句音劬。国，太昊之後，风姓。
《左传》“公伐邾，取须名。”战国时，其地属魏。秦为薛郡地，在汉为东平国，属兖州。後汉封皇子苍是为宪王。宋及後魏，并为东平郡。周宣帝於此置鲁州，寻废。隋分兖州万安县置郓州，大业三年罢州，为东平郡。隋乱陷贼，武德五年讨平徐圆朗，於今郓城县置郓州，为总管府。本理郓城，贞观八年，以下湿移理须昌。贞元三年，为都督府。
州境：东西一百八十七里。南北二百六十四里。
八到：西南至上都一千八百二十里。西南至东都九百六十五里。东北至齐州二百八十里。东南至兖州一百九十里。西南至曹州三百三十里。北渡河至博州一百八十里。
贡、赋：开元贡：绢十五匹。赋：绵，绢。
管县十：东平，须昌，阳，寿张，卢，东阿，郓城，钜野，平阴，中都。
东平县，望。郭下。古宿国，《左传》曰“公及宋人盟于宿”，是也。两汉为无盐地。後齐於此置须昌县，属东平郡，县理无盐城。隋别置须昌县，属郓州，改须昌县为宿城县。贞元三年，移於州理，改为东平县。
须昌县，望。郭下。本汉旧县，属东（平）〔郡〕，故须句国。按此前须昌县，在今县东南三十二里，须昌故城是也。隋改须昌为宿城县，更立须昌县於今理，属郓州，县在州南四十五步。
济水，南自郓城县界流入，去县西二里。
州理故须句城，《左传》：“任、宿、须句、颛臾，皆风姓也。”注曰：“须句虽别国，而削弱不能自通，为鲁私属，若颛臾之比也。”
无盐故城，在县东三十六里。古宿国也。《列女传》曰：“无盐有丑女，名宿瘤，齐宣王善之，立为夫人。”即此县女也。
清水石桥，在县西三里。隋仁寿元年造，石作华巧，与赵州石桥相埒，长四千五百尺。
东平思王宇墓，在县东四十九里。汉东平思王宇，宣帝子，後薨，葬於此。
其冢松柏皆西靡，王奢侈，生葬所爱幸者，守冢者尝闻号呼，数年後乃不复闻声。
阳县，上。东南至州七十五里。本汉须昌县地，隋於此置阳县，取东阿县界阳亭为名也，属济州。天宝十三年，济州为河所陷没，以县属郓州。
黄河，在县北十二里。
故伏城，在县东南二里。盖伏生所居，因名之。
寿张县，紧。东北至州四十五里。本汉寿良县也，属东郡。後汉光武以叔父名良改曰寿张，属东平国。隋开皇三年罢郡，属济州。十六年，割属郓州。武德四年属寿州，五年废寿州，属郓州。
梁山，在县南三十五里。《汉书》曰“孝王北猎梁山”，是也。
寿州故城，在县东南十五里。隋末百姓筑以为堡，武德四年，於此置寿州。
吕母，在县东南三十五里。後汉东海吕母合众於此。兖州人谓城实中曰。
音直加反。
卢县，紧。东南至州一百里。本汉旧县也，属泰山郡，都尉理之，济北王所都。後汉卢县属济北国。宋属济北郡，隋开皇三年罢郡，县属济州。大业三年复为济北郡。武德四年，讨平王世充，复为济州。按济州理高敖城，高，苦高反。敖，音敖。本秦东郡之茌平县地，其城西临黄河，晋末为河水所毁，移理河北博州界，事具博州。宋元嘉二十年，宁朔将军王玄谟前锋入河北，平高敖，立戍守之。都督刘义恭，以沙城不堪守，召玄谟毁城而还。後更城之。後魏略得河南，置镇守。泰常八年，於此置济州。至天宝十三载，州为河所陷，废。
高敖津，在县北一里。後魏於此置关，名济州关，隋末废。
刘公桥，架济水，在县东二十七里。宋武帝伐燕过此造桥，故俗呼为刘公桥，隋末废，贞观元年重造，长十二丈，阔一丈二尺。
东阿县，紧。南至州五十里。本汉旧县也。春秋时齐之柯地，《左传》曰：“公会齐侯盟于柯。”注曰：“此柯今济北东阿，齐之柯邑，犹祝阿也。”《汉志》东阿县属东郡，都尉理。晋属济北国。隋开皇三年属济州，天宝十三载济州废，县属郓州。
鱼山，一名吾山，在县东南二十里。《瓠子歌》曰：“吾山平兮巨野溢，鱼怫郁兮迫冬日。”即此山也。曹子建每登此山，有终焉之志，及亡，葬於山下。
城山，在县东三十二里。黄石公出一编书与张良曰：“後十三年，孺子见我济北城山下，黄石即我也。”是其处焉。
东阿故城，在县西二十里。汉东阿县城也，晋太康後省。《魏志》程昱谓范令靳允曰：“曹使君智殆天所授，君必固范，我守东阿，则田单之功可立。”谓此城也。《水经注》曰：“东阿大井巨若轮，深七八丈，每岁取此井水煮胶入贡，《本草》所谓阿胶也。”
阳亭，县东南四十二里。《左传》齐桓公会诸侯於阳，是也。
项羽墓，在县东二十七里。初，羽为鲁公，羽死後鲁犹为楚守，汉王示以羽首，鲁乃降。羽死，乃以公礼葬於此。
郓城县，紧。东北至州一百里。本汉寿良县地。《左传》曰：“晋人执季文子於苕丘，还待於郓。”按古郓城，即今县是也。後汉及魏皆为寿张县地。隋开皇四年改为万安县，十六年於此置郓城县。贞观八年，移郓州於须昌县，郓城依旧。
黎丘，在县西四十五里。春秋时黎侯寓於卫，因以为名。黎之臣子讽其君归国，作诗曰“胡为乎泥中？”盖恶其卑湿也。
钜野县，望。西北至州一百二十里。本汉旧县，属山阳郡。钜野泽，在县东五里，即鲁西狩获麟处，武德四年，於此置麟州，以是获麟之地，故以为名。五年，废麟州，以县属郓州。
获麟堆，在县东十二里。《春秋》哀公十四年《经》曰：“西狩获麟。”
大野泽，一名钜野，在县东五里。南北三百里，东西百馀里。《尔雅》十薮，鲁有大野，西狩获麟於此泽。
蚩尤墓，在县东北九里。今山阳钜野县，有蚩尤肩髀冢。按黄帝杀蚩尤於涿鹿之野，身体异处，故别葬焉。
平阴县，上。西南至州一百二十里。本汉淝城县地，属泰山郡。古肥子国。
隋开皇十四年，於今县西北二十八里置榆山县，大业二年移於今理，仍改名平阴，属济州。天宝十三载，州废，县割隶郓州。
黄河，去县十里。
平阴故城，在县东北三十五里。《左传》曰：“晋侯伐齐，齐侯御诸平阴。”
故长城，首起县北二十九里，齐氵昏王所筑。苏代谓燕王曰“齐有长城巨防，足以为塞”是也。
陶山，在县东三十五里。范蠡葬处。
左丘明墓，在县东南五十五里。
中都县，上。西北至州一百里。本鲁国邑也，定公以孔子为中都宰，一年四方皆则之。《礼记》曰：“夫子制於中都，四寸之棺，五寸之椁。由中都宰为司寇。”故城在今县西三十九里，一名殷密城。至汉，以其地为东平陆县，属东平国。齐高帝改平陆县为乐平县，隋复改乐平为平陆县，属兖州。天宝元年改为中都，割属郓州，今隶兖州。
汶水，北去县二十四里，又北入须昌县界。
桓水，在县西八十里。晋桓温进军，北次金乡，凿钜野三百里以通舟运，自清水入河。以是桓所凿，故曰桓水，亦曰桓河。
兖州，鲁郡。中都督府。开元户六万七千三百九十七。元和户乡一百三十三。
《禹贡》兖州之域，兼得徐州之地。春秋时为鲁国。按：武王即位，封周公於少昊之墟曲阜之地，周公不就封，留佐武王。武王崩，又相成王。其子伯禽，乃就封之鲁，自伯禽至顷公三十四君，为楚考烈王所灭。六国时地属楚，秦灭楚以鲁为薛郡。汉高后时，更为鲁国。後汉仍为鲁国。兖州所理不恒，献帝初平三年移兖州理济阴之鄄城，以魏太祖曹操为兖州牧，魏仍移兖州理东郡之廪丘，晋不改。永嘉之後，陷於石勒。北州流入南渡，成帝立南兖州，寄理京口。宋武帝平河南，又得其地，置兖州，後又属魏。宋文帝元嘉八年理广陵，二十八年理盱眙，三十年复理广陵。隋大业元年，於兖州置都督府，二年改为鲁州，三年改为鲁郡，十三年为贼徐圆朗所据。武德五年，讨平圆朗，改鲁郡置兖州，贞观十四年，改置都督府。谨按：《禹贡》导氵允水东流为济，截河南渡，东与菏泽、汶水会，又东北入於海。兖州在济、河之，因济水发源为名，今郡理乃非其境。
至周置兖州，始兼得今郡之地。而济水自王莽末入河同流於海，则河南之地无济水矣，自後所说，皆旧名。
州境：东南三百三十一里。南北三百五十三里。
八到：西南至上都一千八百九十五里。西南至东都九百八十里。西南至宋州四百里。东至沂州三百八十里。西至曹州三百七十里。西北至郓州一百九十里。
东南至徐州三百四十里。正北微东至齐州二百三十里。
贡、赋：开元贡：镜花绫二十匹，防风二十斤，紫石英二十五两。赋：绫，绢，绵。
管县十一：瑕丘，金乡，鱼台，邹，龚丘，乾封，莱芜，曲阜，泗水，任城，中都。
瑕丘县，上。郭下。本汉县，属山阳郡。即鲁之负瑕邑也，《左传》曰：“季康子伐邾，以邾子益来囚诸负瑕。”宋元嘉十三年立兖州，理瑕丘城。而瑕丘无县，至隋文帝割邹县汶阳平原三县界立瑕丘县，属兖州。
洙水，东去县二十三里。
泗水，东自曲阜县界流入，与洙水合。
淮王神通营，在瑕丘故城中，武德五年平贼徐圆朗，屯兵之处也。又有管国公任环、薛国公长孙顺德、原国公史万宝垒，列营相次，各周回五里。
尧祠，在县东南七里，洙水之西。
金乡县，望。东北至州一百八十里。本汉东纟昏县也，属山阳郡。即古之纟昏国城，《左传》曰：“夏桀为仍之会，有纟昏叛之。”《陈留风俗传》曰：“东纟昏县者，故阳武户牖乡，汉丞相陈平即此乡人也。”後汉於今兖州任城县西南七十五里置金乡县，盖因穿山得金，故曰金乡，属山阳郡。武德四年，於此置金州，五年废为戴州，贞观中废戴州，县属兖州。
昌邑故城，在县西北四十二里。其中城周十馀里，外城周三十馀里。中有铁柱，出地数尺。汉景帝三年，吴、楚、赵、胶西，济南、川、胶东七国俱反，天子命条侯周亚夫将三十六将军击吴、楚，亚夫至淮阳，问父客邓都尉策安出？
客曰：“莫若此兵东北，壁昌邑，以梁委吴。将军深沟高垒，使轻兵绝淮、泗口，塞吴饷道，吴、梁相弊，乃以全制其极，破吴必矣。”条侯从之。吴楚以正月起，三月皆破灭，即此城也。
鲁台县，上。东北至州一百九十里。本汉方与县，属山阳郡。高齐文宣帝废。
隋开皇十六年复置方与县，属戴州。贞观十七年废戴州，县属兖州。宝应元年改为鱼台县，因县北有鲁君观鱼台，故名。
县理城，即汉方与城也。
菏水，即济水也，一名五丈沟，西自金乡县界流入，去县十里，又东南流合泗水。泗水东北自任城县界流入，经县东与菏水合，又东流入徐州沛县界。
观鱼台，即武唐亭也，在县北十三里。《春秋》隐公五年“公矢鱼於棠”，是也。
泰山府君祠，在县西十二里。
邹县，上。本汉驺县地，故邾国，鲁之附庸，鲁穆公改邾为邹，因邹山以为名。隋大业二年改兖州为鲁州，三年罢鲁州为鲁郡，县皆属焉。武德五年罢，县属兖州。按：邾国之地，陆终之子曹姓所封，即今邹县是也。今黄州地亦为陆终之後所封，盖陆终有六子，各为国也。
峄山，一名邹山，在县南二十二里。《禹贡》曰“峄阳孤桐”，即此也。秦始皇二十六年，观礼於鲁，刻石於峄山。晋建武初，兖州寄理山上。洛阳倾覆，郗鉴获归，州乡人士并宗附之，遂共推鉴为主，与千馀家避难於峄山。中宗假鉴龙骧将军、兖州刺史，镇邹山。後为石勒所侵逼，鉴率文武自峄山奔下邳。
凫山，在县东南三十八里。《诗》曰“保有凫、峄，遂荒徐宅”，即此山也。
龚丘县，中。南至州五十里。本汉宁阳县之地，属泰山郡，後汉改属东平国。
高齐文宣帝移置平原县於汉宁阳县城北十七里，今县理也。隋以此县与德州平原县同名，以县东南二十里有龚丘城，遂改为龚丘县，属兖州。
青石山，在县西三十里。後魏有青石山祠，即谓此也。其山都是一大石耳，发地杰立，高四十馀丈，周回三里。上有石池二所，东西行列，有类人工，冬夏澄清，初无耗溢，祈雨辄应，故今古祀之。
故汶阳城，在县东北五十四里。其城侧土田沃壤，故鲁号汶阳之田，谓此地也。
乾封县，上。西南至州一百六十里。本齐之博邑，延陵季子齐，子死，葬於嬴、博之。至汉武帝封禅，分嬴、博二县立奉高县，以奉泰山之祀。後魏改博县为博平，隋开皇十七年改博平为博城县。乾封元年，高宗封岳，析长安以置乾封，长安元年废，乃於岱山下改博城县为乾封县，属兖州。
泰山，一曰岱宗，在县西北三十里。
社首山，在县西北二十六里。
高里山，亦曰蒿里山，在县西北二十五里。
徂徕山，亦曰尤来山，《诗》曰：“徂徕之松。”後汉赤眉渠帅樊崇保守此山，自号尤来山老。
汶水，源出县东北原山，西南流经县理南，去县三里。又有北汶、嬴汶、柴汶、牟汶、浯汶，《述征记》曰：“泰山郡水皆名汶。”按：今县界凡有五汶，皆源别而流同也。
岳庙，在县西北三十里，泰山之南。《郡国志》庙前有柏树，汉武帝所种，赤眉贼斫一树，见血乃止，有岳令掌之。开元十三年冬，玄宗登封泰山。登封之夕，凝氛昏晦，迅风激烈，皇帝出齐宫，露立以请，及明清霁，旗幡不摇。事毕至山下，日光重轮又抱戴，明耀五色。千官称贺，其日大赦，以灵丘昭感，封泰山神为天齐王。
莱芜县，中。西南至州二百六十里。本汉县也，故城在今淄州东南六十里。
齐灵公灭莱，莱人流播，邑落荒芜，故曰莱芜。後汉范史€曾为此县长，百姓歌其清俭，曰：“甑中生尘范史€，釜中生鱼范莱芜。”至晋废，後魏移古嬴县於此。贞观元年废入博城县。至长安四年又於废嬴县置莱芜县，取汉旧名也，属兖州。
韶山，在县西北二十里。其山出铁，汉置铁官，至今鼓铸不绝。
曲阜县，上。西北至州四十五里。本汉鲁县，即春秋时鲁国，伯禽所都。其地即古炎帝之墟也。自後或为鲁国，或为鲁郡，而县属焉。高齐文宣帝省鲁郡，仍於鲁城置任城郡。隋开皇三年罢郡，仍移汶阳县理此，属兖州。十六年，改汶阳县为曲阜县。
防山，在县东二十五里。《礼记》曰“孔子既得合葬於防”，即此是也。
寿丘，在县东北六里。皇甫谧以为黄帝生於寿丘，在鲁城东门之北。
曲阜，在县理鲁城中，委曲长七八里。今按：季子台及大庭氏库及县理城，并在其上。
洙、泗二水，东自泗水县界流入，又西南流经县北，分为二流，水侧有一城，为二水之分会也，南为泗水，北为洙水。二水之，即夫子领徒之所居也。
沂水，亦名雩水，源出县东南八里。
泽，俗名连泉泽，在县东九里。鲁僖公牧马之地，《诗》曰“牡马，在之野”，是也。
阙里，在县西南三里鲁城中，北去洙水百馀步。
两观，在县东南五十步。定公二年“雉门及两观灾”，即《家语》孔子戮少正卯之处。
矍相圃，在县西三里鲁城中。
孔子墓，在县西北三里鲁城之北。
灵光殿，鲁王所造，在鲁城内。案《文选》，汉景帝子名馀，封为鲁王，好理宫室，而建此殿。遭王莽乱，宫室被焚，建章皆隳坏，而灵光殿岿然独存。
泗水县，上。西南至州一百里。汉卞县之地，即春秋之虚丁地。隋分汶阳县於此城置泗水县，属兖州。
尼丘山，在县南五十里。叔梁纥祷尼丘山而生孔子。
梁父山，在县北八十里，西接徂徕山。《封禅书》曰：“古者封泰山禅梁父七十二家。”
龟山，在县东北七十五里。《诗》曰“奄有龟蒙”，定公十年《左传》曰“齐人来归龟阴之田”，是也。
泗水，源出县东陪尾山，其源有四，四泉俱导，因以为名。
盗泉，源出县东北高径山之阴。《淮南子》曰：“孔子不饮盗泉之水。”
漏泽，在县东七十里。此泽漏穴有五，皆方丈馀，深二丈以上。其泽每春夏积水，秋冬漏竭。将漏之时，居人知之，不过三日，漏水俱尽，先以竹木作薄篱围之，水族山积也。
菟裘故城，在县北五十五里。鲁隐公曰：“使营菟裘，吾将老焉。”
任城县，紧。东至州七十六里。本汉旧县，属东平国。古任国，太昊之後，风姓也。僖公二十一年《左传》曰：“任、宿、须句，皆风姓也。”注曰：“任，今任城县也。”《魏志》曰文帝封鄢陵侯彰为任城王。齐天保七年，移高平郡於此，任城县属焉。隋开皇三年，罢高平郡，属兖州。
承注山，在县东南七十六里。女娲生处，按今山下有女娲庙。
桓公沟，源出县理西四十里萌山之下。宋武帝《北征记》曰：“桓公宣武，以太和四年率众平赵、魏时，遣冠军将军毛彪生凿此沟，号曰桓公沟。於今四十九年矣，沟已填塞，公遣宁朔将军朱超更凿石通之。”
女娲陵，在县东南三十九里。
魏王粲墓，在县南五十二里。
青州，北海。望。开元户五万五千一百三十一。乡一百二。
古少昊氏之墟，《禹贡》青州之地。舜时以青州越海辽远，分为营州。禹复置九州。武王克商，封师尚父於齐营丘。周成王少时，命太公曰：“东至於海，西至於河，南至於穆陵，北至於无棣，穆陵山，在今琅邪沂水县界。无棣，今景城郡属县也。五侯九伯，实得征之。”至二十九代，为田和所篡。和子孙强盛，与燕、赵、韩、魏、楚俱称王，五世至建，为秦所灭，分齐地置齐、琅邪二郡。
汉元年冬，更为临淄，项羽立田都为王，都临淄。其年四月，田荣击都，都走楚，荣自立为王。十二月，楚击荣，荣走平原，项羽立田假为王。荣弟横击假，假走楚，楚立田广为王。三年，韩信杀广，汉立韩信为齐王。五年，信徙王楚。六年，以胶东等七十馀城封皇子肥为齐王，传国至厉王昌，国除。武帝复封次子闳为齐王。後国除，遂以齐为郡，领县十二，理临淄。後汉改齐郡为齐国。曹魏明帝封子芳为齐王，寻即帝位。晋武帝以弟攸为王，子ぁ嗣，永嘉末陷於石勒。其後南燕慕容德建都於此，至慕容超，宋武帝伐克之，以沈文秀为青州刺史，守东阳城，为魏将慕容白曜所陷，遂入後魏。隋大业三年，罢州为北海郡，领县十。隋乱陷贼，武德二年，海岱平定，改为青州，置总管府。
州境：东西二百七十里。南北三百四十四里。
八到：西南至上都二千四百五里。西南至东都一千五百五十五里。东北至莱州三百四十五里。南至沂州四百五十里。东至密州三百三十里。西北至棣州三百二十〔三〕里。
贡、赋：开元贡：仙文绫，枣，糖，海物。赋：绵，绢。
管县七：益都，临淄，千乘，临朐，北海，寿光，博昌。
益都县，望。郭下。本汉广固县地，魏於今寿光县南十里益都城置益都县，属齐国。宋及後魏属齐郡。隋开皇三年罢郡，县属青州。
淄水，西去县五十五里。
广固城，在县西四里。晋永嘉五年，东莱牟平人曹嶷为刺史所筑，有大涧，甚广固，故谓之广固。初，南燕慕容德议所都，尚书潘聪曰：“青、齐沃壤号东秦，土方二千里，四塞之固，负海之饶，可谓用武之国。广固者，曹嶷之所营，山川阻峻，足为帝王之都。”德从之。及义熙五年，宋武帝征慕容超於广固也，城侧有五龙口，险阻难攻，兵力疲弊，河人玄文说裕曰：“昔赵攻曹嶷，望风者以为渑水带城，非可攻拔；若塞五龙口，城当必陷。石季龙从之，嶷请降。後五日，大雨震雷，复开，徙舟峄阳。冉闵之乱，段龛据之，慕容恪饱围数月，不克，又塞五龙口，龛遂降。後无几，又震开之。今旧基犹存，宜谨修筑”。裕从之。超及城中男女，皆患脚弱，病者大半，超遂出奔，为晋所擒。
临淄县，紧。南至州四十里。古营丘之地，吕望所封，齐之都也。太公後二十九代康公，为田和所灭。和立为齐侯，後後王，五代至王建为秦所灭。秦立为县，城临淄水，故曰临淄。自汉至後魏，并属齐郡。高齐省。隋开皇十六年，移高阳县理此，改为临淄县，属青州。
社山，在县西北二十五里。一名愚公山，有愚公谷，在山之阴。
牛山，在县南二十五里。昔齐景公游牛山，北望而叹曰：“美哉国乎！迸而无死，将何去此？”晏子对曰：“古而无死，则太公、丁鲍之乐也，君何与於此哉！”
营丘，在县北百步外城中。《尔雅》曰：“水出其前经其左，曰营丘。”今临淄城中有丘，淄水出其前，经其左，故曰营丘。
葵丘，在县西北二十里。齐侯使连称、管至父戍葵丘，即此也。
县理即古临淄城也，汉齐郡亦理於此。苏秦说齐王曰：“临淄城中七万户，户不下三人，即二十一万人。”又燕王谓苏代曰：“吾闻齐地清济浊河可以为固，长城巨防可以为塞。”《汉书》田肯曰：“夫齐，东有琅邪、即墨之饶，南有泰山之固，悬隔千里，持戟百万，齐得十二焉。此东西秦也，非子弟勿王。”汉六年，封皇子肥为齐王，尽得故齐地，人能齐言者悉与之。
齐雪宫故址，在县东北六里。《晏子春秋》所谓齐侯见晏子於雪宫也。
天齐池，在县东南十五里。《封禅书》曰：“齐之所以为齐者，以天齐池也。”
齐桓公墓，在县南二十三里鼎足山上。贞观十一年诏致祭，禁二十步内不令樵苏。
管仲墓，在县南二十三里。
晏婴墓，在县东北三里。贞观十一年，诏十五步并禁樵苏。
千乘县，上。东南至州八十里。本汉旧县也，属千乘郡，有盐官。後汉和帝永元七年，改千乘郡为乐安国，千乘县仍属焉。武德二年，於此置乘州，八年废乘州，千乘依旧属青州。千乘者，以齐景公有马千驷，畋於青丘，今县北有青丘县，因以为名。
淄水，南去县三十八里。
临朐县，上。北至州四十里。本汉县也，属齐郡。东有朐山，因以为名。隋开皇六年，改为逢山县，属青州取县西逢山为名。大业二年，又改为临朐县。
朐山，在县东南二里。
逢山，在县西二十二里。
破车岘，在县东南三十五里。按：岘高七十丈，周回二十里，道径险恶，因名破车岘。
北海县，紧。西北至州一百三十里。本汉平寿县地，属北海郡。隋开皇三年罢郡，置下密县於废郡中，属青州。十六年，又於此置潍州，取界内潍水为名。
大业二年废潍州，仍改下密县为北海县。
海水，在县东北一百二十里。《禹贡》“海、岱惟青州”。今按：海，东接莱州，西接寿光县界。
潍水，南去县五十五里。
胶水，东去县八十五里，与莱州胶水县中分为界。
公孙弘墓，在县西。
寿光县，紧。西南至州七十里。本汉旧县也，属北海郡。後汉改属乐安国。
宋省寿光县。隋开皇六年，於县北一里博昌故城置寿光县，属青州。武行署一年属乘州，八年废乘州，还属青州。
海水，在县东北一百一十里。东接北海县界，西接博昌县界。
淄、渑二水，西自千乘县界流入，去县四十里。
博昌县，上。东南至州一百二十里。本汉旧县，属千乘郡。昌水其势平博，故曰博昌。後汉以千乘郡为乐安国，博昌县仍属焉。晋、宋、後魏并同。高齐省，移乐陵县今县东十二里乐陵故城。理此，属乐安郡。隋开皇三年罢郡，乐陵县属青州，十六年改为博昌县。
济水，北去县百步，又东北流入海。
海浦，在县东北二百八十里。即济水东流入海之处，水口谓之海浦。
蒲姑故城，在县东北六十里。齐旧都也。
齐州，齐郡。上。开元户四万九千一百五十七。
《禹贡》兖州之域。春秋及战国时属齐国，秦并天下为齐郡。汉分齐郡立济南国，今州即济南国之历城县理也。景帝三年为济南郡，理东平陵，属青州。晋永嘉之後，郡移理历城，即今州理是也。後为石勒所据，慕容氏亦有其地，义熙五年，刘裕平之。宋元嘉九年，分青州立冀州，理历城。後魏将慕容白曜攻下历城，後文帝改冀州为齐州，与济南郡并理。隋开皇三年罢郡，以所领县属齐州。
大业三年罢州，为齐郡。隋末陷於寇贼，武德元年海、岱平定，罢郡复州。
州境：东西三百八十二里。南北一百四十二里。
八到：西南至上都二千一百五里。西南至东都一千二百里。东至淄州一百九十里。西渡河至博州二百九十里。东北渡河至棣州三百五十里。正南微西至兖州三百三十里。正北微西至德州二百四十五里。
贡、赋：开元贡：丝，葛。赋：绵，绢。
管县九：历城，全节，章丘，亭山，临邑，临济，长清，丰齐，禹城。
历城县，上。郭下。古齐历下，城对历山之下。汉为历城县，属济南国。晋属济南郡。隋开皇三年罢郡，县属齐州。
华不注山，一名华山，在县东北十五里。齐、晋战于鞍，齐败绩，晋逐之，三周华不注。
州理城，古历下城也。《左传》晋平公伐齐，战于历。《汉书》郦食其说齐王田广，罢历下军守备，韩信度平原袭破历下，因入临淄。《述征记》曰：“历城到营城三十里。自城以东，水イ漫数十里，南则迫山，实为险固也。”
神通寺，在县东七十里琨瑞山中，苻秦时沙门竺僧朗隐居也。朗少事佛图澄，尤明气纬，隐於此谷，因谓之朗公谷。
全节县，上。西南至州七十里。本春秋谭国之地，齐灭之。汉以为东平陵县，属济南郡。宋省“东”字。後魏为东陵，至周省。其全节县，本是隋末土人李满率乡人据堡，赡以家财，武德二年归国，於堡置谭州及平陵县，以满为谭州总管。
贞观元年废谭州，县属齐州。十七年，燕亮构逆，满及男君球固守。贼平县废，有诏重置县，改名全节，以旌其功焉。
济水，在县北四十里。
巨合城，在县东南二十三里。耿讨张步，守巨里，即此城也。
章丘县，上。本汉阳丘县也，属济南郡。高齐文宣帝天保七年，自高唐故城移高唐县理於此。隋开皇十八年，以博州亦有高唐县，改为章丘县，属齐州，取县南章丘山为名也。武德二年属谭州，贞观元年废谭州又属齐州。
东陵山，在县南二十八里。《庄子》曰：“盗跖死於东陵之上。”
龙盘山，在县东二十五里。上有神迹，是姜原所履处。
长白山，在县东南三十里。高二千九百丈，周回六十里。
济水，西去县十七里。
县理城，即黄巾城也，在济水之南岸。汉献帝建安中，黄巾贼张角之所守也。
亭山县，上。西北至州九十里。本汉〔东〕平陵县地，宋於此置卫国县，属顿邱郡。隋开皇六年，改为亭山县，属齐（郡）〔州〕，县东南有亭山，因以为名。
长白山，在县东北六十里。《齐记》曰：“於陵城西三里有长白山，陈仲子夫妻所隐也。”
百脉水，出县东北平地，水源方百馀步，百泉俱出合流，故名之。
临邑县，上。南至州六十里。本汉旧县，属东郡。至晋，属济北国。宋孝武帝孝建二年，立东魏郡，理台城，以临邑县属焉。隋开皇三年罢郡，临邑县属齐州。武德二年属谭州，贞观元年废谭州，属齐州。
黄河，在县北七十里。
济水，西去县四十里。
漯水，北去县七里。
鹿角关，在县西北七十里。隋大业三年废。
长清县，上。东北至州八十里。本汉卢县地，隋开皇五年，於此置镇，十四年废镇，长清县属济州。因清水为名。贞观十七年废济州，属齐州。
隔马山，在县东南三十五里。《左传》曰，晋侯伐齐，齐师遁，夙沙卫杀马於隘以塞道，後因为隔马山。
黄河，北去县五十五里。
济水，北去县十里。
清水，西南去县十里。
氵育沟泊，在县西南五里。东西三十里，南北二十五里，水族生焉，数州取给。
废四口关，在县西南五十里。後魏置，武德九年废。
石故城，在县东三十里。
临济县，上。西南至州一百二十里。本汉菅县，属济南郡。隋开皇六年，移朝阳县理於此，属齐郡，十六年改为临济县。
黄河，在县北八十里。
济水，在县南二十里。
丰齐县，上。东北至州四十里。本汉茬县也，取县东北茬山为名，属泰山郡。
隋大业二年省入历城县。武德元年重置，天宝元年改为丰齐。
岐阳山，在县东南五十里。
济水，西去县二十六里。
祝阿故城，在县东北二里。《礼记》曰“武王克殷封（皇）〔黄〕帝之後於祝”，即此。
禹城县，上。东南至州一百五十里。本汉祝阿县，春秋时齐邑，汉以为县，属平原郡。隋开皇十六年，改属齐郡。天宝元年改名禹城县，以县西南三十里有禹息故城，因而为名，在州西北八十五里。

●卷第十一
◎河南道七曹州濮州密州海州沂州莱州淄州登州曹州，济阴。上。开元户七万三千一百六十一。乡一百四十九。
《禹贡》豫州之域。於周又为曹国之地，後属於宋，《左传》哀公八年，宋景公灭曹。按：曹国在州东北三十七里济阴县界，故定陶城是也。七国时属齐，宋为楚、魏所灭，三分其地，齐得其济阴、东平。汉为济阴郡之地，在济水之南，故以为名。景帝中六年，别为济阴国。宣帝甘露二年，更名定陶。哀帝更为济阴郡，属兖州。後魏於定陶城置西兖州，周武帝改西兖州为曹州，取曹国为名也。
隋大业三年，改为济阴郡。隋乱陷贼，武德四年平孟海公，复为曹州。
州境：东西二百五十九里。南北二百五十九里。
八到：西至上都一千五百二十五里。西至东都六百六十五里。西南至汴州二百四十五里。东至兖州三百七十里。东北至郓州三百三十里。东南至宋州一百五十里。西北至滑州二百里。
贡、赋：开元贡：蛇床子，葶苈。赋：绵，绢。
管县六：济阴，冤句，乘氏，成武，南华，考城。
济阴县，紧。郭下。本汉定陶县之地，属济阴郡。隋开皇六年於此置济阴县，属曹州。皇朝因之。
曹南山，在县东二十里。《诗》所谓“荟兮蔚兮，南山朝齐”，是也。
水，在县南。昔汉高祖既定天下，即位於水之阳。张晏曰：“水在济阴界。取其受弘大而润下。”按今水县东亦有高祖即位坛，据《叔孙通传》云“高祖为皇帝，通於定陶就其仪”，在济阴是也。
菏泽，在县东北九十里，故定陶城东北。其地有菏山，故名其泽为菏泽。
《禹贡》曰：“导菏泽，被孟猪”。
州理中城，盖古之陶丘也，一名左域。《帝王世纪》“舜陶於河滨，即《禹贡》之陶丘，今济阴定陶西有陶丘”，是也。《尔雅》曰“再成为陶丘”，成，犹重也。
古曹国，在县东北四十七里，故定陶是也。定陶故城，尧所居也。尧先居唐，後居陶，故曰陶唐氏。《史记》曰曹叔振铎者，周武王弟，封於曹。鲁哀公八年，宋灭曹，执曹伯阳。自曹叔至伯阳，凡十八叶。又范蠡相越平吴後，变姓名为朱公，居於陶，号陶朱公，亦此地也。
莘仲故城，在县东南三十里。盖古之莘国也，伊尹耕於莘野，汤闻其贤，聘以为相，即此地。
三亭，古国也，在县东北四十九里。汤伐桀，遂伐三，俘厥宝玉。注曰：“三，国名，今定陶是也。”
冤句县，紧。东至州四十七里。本汉旧县也，汉初属梁国，景帝时属济阴郡。
隋开皇三年罢郡，以县属曹州。
煮枣故城，在县西北四十里。《汉书》“樊哙攻煮枣，屠之”，是也。
济阳故城，在县西南五十里。汉济阳县也，光武以建平元年生於济阳县，明照一室，是岁有嘉禾生，一茎九穗，大於凡禾，因名秀。光武皇考为济阳令。
袁本初故城，在县北七十里。袁绍所筑。
乘氏县，紧。南至州五十四里。本汉旧县也，属济阴郡。隋开皇三年罢郡，以县属曹州。大业末年废，武德四年重置。
孟海公南北二城，在县东四十五里。隋末贼帅孟海公所筑。
成武县，紧。西至州一百里。本汉旧县也，属山阳郡，後汉改属济阴郡。隋於此置戴州，成武县属焉。大业二年省戴州，县移理州城中，後属曹州。武德五年於金乡县重置戴州，县又属焉。贞观十七年废戴州，县又属曹州。
故宅城，在县西北二十九里。昭帝封金日为宅侯。
南华县，上。东南至州一百二十里。本汉离狐县也，属东郡。旧传初置县在濮水南，常为神狐所穿穴，遂移城濮水北，故曰离狐。後汉属济阴郡。《魏志》“李典从太祖，迁离狐太守”，然则魏时离狐，郡也。晋属济阴郡。隋开皇三年罢郡，县属曹州。天宝元年改曰南华，英公李、左仆射彭城郡公刘晏，皆此县人。
濮水，在县南五里。昔殷纣使师延作靡靡之乐，武王伐纣，师延至投濮水而死，谓此水也。
考城县，紧。东北至州九十五里。古戴国也，《春秋》隐公十年“宋人、蔡人、卫人伐戴”。後属宋，楚灭宋，改名曰。汉以为县。《国都城记》曰：“县西南有戴水，今名戴陂，周回可百馀里。”盖本戴国，取此陂水为名也。汉之兴也，其邑多，年数不登，故邑曰“”。孝章帝柴於岱宗，过县，诏御史曰：“陈留县，其称不令。故高祖鄙柏人之名，武帝休闻喜而显获嘉，其改县为考城县。”至晋属济阴郡。高齐天保七年省考城县，移成安县理此。隋开皇十六年仍改名考城县，属宋州。武德五年，改属曹州。
葵丘，在县东南一百五十步。《左传》“齐桓公会诸侯於葵丘”，是也。
大剂陂，即戴陂也，在县西南四十五里。周回八十七里，与宋州襄邑县中分为界。
濮州，濮阳。上。开元户四万六千九百二十一。乡九百一十三。
《禹贡》兖州之域。春秋时为卫国地，《左传》“齐桓公会诸侯于鄄”，注曰：“鄄，卫地，今东郡鄄城县也。”战国时属齐。在汉为济阴郡之鄄城也。後汉献帝於此置兖州。晋置濮阳郡，後改为濮阳国，封王子允为王，後为郡。隋开皇十六年，於此置濮州，大业三年，废濮州入东平郡。隋末陷於寇贼。武德四年，讨平王世充，於此重置濮州。
州境：东西二百三十五里。南北一百三十五里。
八到：西南至上都一千六百五十五里。西南至东郡七百九十五里。东北至郓州一百七十里。南至曹州二百一十里。北至黄河二十里。西南至滑州二百一十五里。
贡、赋：开元贡：绢二十匹。赋：绵，绢。
管县五：鄄城，雷泽，临濮，濮阳，范。
鄄城县，紧。郭下。本汉旧县，属济阴郡。隋开皇十六年，於此置濮州，鄄城县属焉。大业三年废濮州，县属东平郡。武德四年重置濮州，鄄城县又隶焉。
黄河，北去县二十一里。
州理城，在故鄄城中。魏文帝以临淄侯植为鄄城侯。
雷泽县，上。西北至州九十里。本汉成阳县，古成阝伯国、周武王封弟季载於成阝，汉以为县，属济阴郡。隋开皇六年，於此置雷泽县，因县北雷复泽为名也，属濮州。
历山，在县北十六里。《史记》曰：“舜耕历山，耕者让畔。”
氵水、沮水，二源俱出县西北平地，去县十四里。
雷夏泽，在县北郭外。氵、沮二水，会同此泽。
姚墟，在县东十三里。舜生於姚墟。
尧母庙，在县西南四里。
尧陵，在县西三里。自尧即位，至永嘉三年，二千七百二十一年，记於碑。
贞观十一年有诏，禁人刍牧，春秋奠酹。
临濮县，上。北至州六十里。本汉成阳县地，属济阴郡。隋开皇十六年，分鄄城南界、雷泽西界置临濮县，属濮州。南临濮水故以为名。大业二年废，武德四年重置。
清丘，在县西三十五里。
濮阳县，上。东至州八十里。本汉旧县也，古昆吾国，即帝丘，颛顼之墟也。
昆吾即夏诸侯，为五伯之首。《左传》曰：“狄灭卫，迁於帝丘。”卫侯自楚丘徙濮阳县。秦置东郡理此，汉仍为东郡及濮阳县也。隋开皇十六年，改属濮州。
黄河，北去县一十五里。
瓠子河，上承黄河。《汉书》武帝时，河决瓠子，东南注钜野，通於淮、泗。
上使汲黯郑当时兴人徒塞之，辄复坏。是时武安侯田奉邑食俞阝，俞阝在河北，河决而南，则俞阝无水灾。乃言“江、河之决皆天事，非易以人力塞之”，乃不复塞。後二十馀岁，岁比不登，梁、楚尤甚。上使汲人、郭昌率卒数万人塞瓠子决河，沈白马玉璧，自将军以下皆负薪，下淇园之竹以为楗。上悼功之不成，乃作歌於是，卒塞瓠子，筑宫於其上，名曰宣房。其後王尊为东郡太守，河水盛溢，泛浸瓠子金是，尊躬率佐吏民，沈白马，祀水神，亲执玉璧，使巫策祝，请以身填金是。水盛是坏，吏民皆奔走，尊立不动，而水渐退。
范县，上。西南至州六十里。本汉旧县，属东郡。春秋时，晋大夫士会之邑也。高齐废，隋开皇六年又置范县，属济州，十六年改属濮州。
故顾城，在县东二十八里。夏之顾国也，诗曰“韦、顾既伐，昆吾、夏桀”，注曰：“三国党於桀，皆为汤所诛。”
密州，高密。中。
《禹贡》青州之域，兼得徐州之地。今州界，於春秋时为莒、鲁之地，战国时属齐。秦并天下，属琅邪郡。汉文帝十六年，分齐立胶西国，都高密。宣帝更名高密国。後魏永安二年，分青州立胶州，取胶水为名也。隋开皇五年，改胶州为密州，取境之密水为名也。隋乱陷贼，武德五年，山东底定，改置密州。
州境：东西三百一十六里。南北三百九十里。
八到：西至上都二千七百四十五里。西至东都一千八百八十五里。南至海州三百八十四里。西南至沂州三百七十里。西北至青州三百三十里。东北至莱州三百四十五里。东至大海一百六十里。
贡、赋：开元贡：细布，牛黄，海蛤。赋：纟布。
管县四：诸城，高密，辅唐，莒。
诸城县，上。郭下。本汉东武县也，属琅邪郡，乐府章所谓《东武吟》者也。
後汉属琅邪国，晋属东莞郡，後魏属高密郡。隋开皇十八年，改东武为诸城县，取县西三十里汉故诸县城为名。
琅邪山，在县东南一百四十里。《史记》曰始皇二十六年，灭齐。遂登琅邪，作层台於山上，谓之琅邪台。周回二十里。秦王乐之，因留三月。徙黔首二万户於山下，後十二年，刊石立碑，记秦功德。
海，在县东一百五十里。
卢水，出县东南卢山。水侧有胜火木，野火烧死，其炭不灰，故东方朔有谓不灰之木者也。
县理东南一百三十里滨海有卤泽九所，煮盐，今古多收其利。
潍水故堰，在县东北四十六里。蓄以为塘，方二十馀里，溉水田万顷。
高密县，上。西南至州一百二十里。本汉旧县也，文帝十六年分齐立胶西国，封齐悼惠王子为胶西王，都高密。世祖封邓禹为高密侯。高齐文宣帝省斑密县，隋开皇中复置，属密州。
海，在县东南六十里。
潍水，在县西南，自诸城县界流入，去县四十里。昔韩信与楚将龙且夹潍水而阵，信为万馀囊，盛沙遏水，引军击之。信伪退，且追北。信决水，且军半不得渡，遂斩龙且。
胶水，在县东三十里。
夷安泽，在县北二十里。周回四十里，多麋鹿蒲苇。
龙且城，在县西南五十五里。楚将龙且所筑也。
郑玄墓，在县西七十里。
辅唐县，上。东南至州一百二十里。本汉安丘县也，属北海郡，後汉亦属北海国。有渠丘亭，故莒渠丘公所居也。高齐文宣帝天保七年省。隋分昌安县置牟山县，大业二年，改牟山县为安丘县，取《汉书》旧名也，属密州。乾元二年，改为辅唐县。
牟山，在县西南十三里。牟山县取名於此。
浯水堰，《三齐记》曰：“昔者堰浯水南入荆水，灌田数万顷”。今尚有馀堰，而稻田畦畛存焉。
莒县，上。东北至州一百九十里。故莒子国也，汉为莒县，文帝二年封朱虚侯章为城阳王，都莒。後魏亦以莒县属东莞郡。隋开皇三年废郡，莒县属莒州。
大业三年罢莒州，以莒县属琅邪郡。武德五年重置莒州，县属焉。贞观八年废莒州，以县属密州。
潍山，在县东北八十三里。潍水所出也。
县理在莒国故城中，城三里，并皆崇峻，唯南开一门。
子城，方十二里，郭周回四十里。
故曹公城，在县南七十二里。昔魏太祖征陶谦，拔五城，略地东海，於此筑城，周回四里。
汉海曲县，在县东一百六十里，属琅邪郡，有盐官。地有东吕乡、东吕里，太公望所出也。王莽末，海曲县有吕母者，其子为县令枉杀，乃散财以招少年。
少年感母恩，问母所欲。具言之，乃共起兵杀县令。其後屯结至数万，赤眉之兴由此始也。今东海县有吕母国，即旧集之所也。
海州，东海。上。开元户二万三千七百二十八。乡四十。
《禹贡》徐州之域。春秋时鲁国之东鄙。七国时属楚。秦置三十六郡，以鲁为薛郡，後分薛郡为郯郡。汉改郯郡为东海郡，领三十七县，理在郯县，属徐州。
後汉以为东海国，封皇子︹为王。晋惠帝封高密王子越为东海王。梁武帝末年，长江已北悉附後魏，武定七年改青、冀二州为海州。高齐文宣帝移海州理琅邪郡，改琅邪郡为朐山郡。隋末丧乱，臧君相窃据之。武德四年，君相以郡归顺，改为海州。
州境：东西一百九十八里。南北二百五十七里。
八到：西至上都取沂、兖路二千五百五里。西至东都一千六百四十里。东南至楚州四百一十里。南至扬州七百里。东南至泗州涟水县取辟河水路三百四十里，陆路二百五十里。西北至沂州二百三十里。西至徐州取下邳路五百六十里。北至密州三百八十四百。东至海二十里。
贡、赋：开元贡：楚布。赋：绢，绵。
管县四：朐山，东海，沭阳，怀仁。
朐山县，上。郭下。本汉朐县也，属东海郡。後周武帝建德六年，改朐山县为朐山郡，取界内朐山为名也。隋开皇三年废郡，县属海州。
羽山，在县西北一百里。《书》曰“殛鲧于羽山”，即此也。
硕湖，在县南一百四十二里。
龙且故城，在县南六十里。
锺离故城，在县南一百里。项羽将锺离所筑，即此县人。
东海县，上。西至州水路九十里。本汉赣榆县地，俗谓之郁州，亦谓之田横岛。宋明帝失淮北地，乃於郁州上侨立青州。地後入魏，魏改青州为海州，又於此置临海镇。高齐废临海镇。周武帝复置东海县，後遂因之。
小鬲山，在县北六十里。田横弟避汉，所居之山也。其山三面绝壁，皆百馀仞，惟东南一道略容行人。
大海，在县东二十八里。
赣榆故城，在县北四十九里。隋末土人臧君相筑。
田横国，在县北五十七里。齐王田广既死，田横乃代立为王，与灌婴战於嬴下，横败走，与其属五百人入居海岛，即此也。
沭阳县，中。东北至州一百六十里。本汉厚丘县地，宋文帝元嘉四年，於此置县，属南彭城郡。至太清二年，地入魏，孝静帝改为沭阳郡，在沭水之阳，故以为名，仍於郡东置怀文县。周武帝改怀文为沭阳县。
沭水，西自下邳县界流入，经县南十步。
硕湖，在县东八十里。与朐山连水，三分湖为界。
怀仁县，中。东南至州九十里。本汉赣榆县地，梁於此置北海郡，後魏改置义唐郡。隋开皇初废郡，移怀仁县理於此，改属海州。
赣榆故城，一名盐仓城，在县东北三十里。汉旧县也，属琅邪郡。
沂州，琅邪。中。开元户二万七千四百。乡五十五。
《禹贡》徐州之域。春秋时为齐地。秦并天下，置琅邪郡，因琅邪山以为名也。汉因之，高后立营陵侯刘泽为琅邪王，文帝元年徙泽为燕王，以琅邪为郡。
晋武帝咸宁二年，改封东海王睿为王，王即帝位於江东，是为东晋元帝。元帝於郡城置发千戍，以南军镇之。自永嘉之後，琅邪陷於胡寇，成帝於丹阳江乘县界别立南琅邪城。至宋武帝得河南，寻又没於後魏、庄帝置北徐州，琅邪郡属焉。
周武帝改北徐州置沂州，以州城东临沂水，因以名之。大业十三年乱离，郡为徐圆朗所破，武德四年讨平圆朗，复置沂州。
州境：东西三百二十一里。南北四百二十九里。
八到：西至上都二千二百七十五里。西至东都一千四百一十五里。东南至海州二百三十里。西至兖州三百八十里。东南至泗州下邳县二百七十七里。北至青州四百五十里。西南至徐州三百五十里。东北至密州三百七十里。西北至淄州五百三十里。
贡、赋：开元贡：紫石英，黄银。赋：绵，绢。
管县五：临沂，沂水，费，承，新泰。
临沂县，上。郭下。本汉旧县也，属东海郡，东临沂水，故名之。後汉改属琅邪国，晋属琅邪郡，高齐省。隋开皇末，复置，属沂州。
羽山，在县东南一百一十里。与海州朐山县分界。
沂水，东去县一里。
王僧辩城，在县东北五十里。梁将王僧辩屯兵於此。
王导故宅，在县东北三十八里。
沂水县，上。南至州二百里。本汉东莞县，即《春秋》莒、鲁所争之郓邑也。
城阳姑幕县南有员亭，即郓也，俗变其字耳。後魏孝文帝於此置新泰县，隋开皇四年改为东安县，十六年又於古盖城别置东安县，而此改名沂水县。
沂山，在县北一百二十四里。《周礼》青州其镇沂山。
穆陵山，在县北一百九十里。管仲曰“赐我先君履，南至於穆陵”，是也。
大岘山，在县北九十里。宋高祖北伐，慕容超大将公孙五楼说起曰：“吴兵轻锐，难与争峰，宜断大岘，使不得入，上策也。”超曰：“引使过岘，我以铁骑戚之，此成擒耳。”不从。宋高祖兵遂得入。初，是役也，或曰：“彼若严守大岘，军无所资，何能自返？”高祖曰：“鲜卑性贪，且爱其，必将引我兵，一入大岘，吾何患焉。”及师过大岘，高祖喜曰：“天赞我也！”遂大破之。伍缉之《从征记》曰：“大岘去半城八十里，直度山二十五里，崖坂峭曲，石径幽危，四岳、三涂，不是过也。”
雹山，在县西北二十八里。出紫石英，好者表里映彻，形若雹状，故名雹山，今犹入贡。
成平公营，在县北一百五十六里。周武帝拔邺城，齐王高纬，先送其母妻於青州。是日，纬率千骑走青州，周遣大将军成平公尉迟勤率二千骑追之，擒纬於青州南之双沟。周因授以青州总管，立碑纪功。
费县，上。东南至州九十里。古费国也，隐公元年《传》曰：“费伯帅师城郎。”後为鲁季氏之邑。至汉为费县，属东海郡。自宋至隋，皆属琅邪郡。大业末为贼潘当所破，武德四年重置，属沂州。
蒙山，在县西北八十里。楚老莱子所耕处。
东蒙山，在县西北七十五里。《论语》曰：“夫颛臾，昔者先王以为东蒙主。”
南城县城，在县南九十里。《史记》“齐威王使檀子守南城，则楚人不敢为寇”，是也。
承县，上。东北至州一百八十五里。本汉之承县，春秋时曾阝国也，属东海郡。隋开皇三年罢郡，承县属徐州。大业十三年，县为山贼左君衡所破，武德四年又於此置曾阝州，又改兰陵县为承县。贞观八年废曾阝州，县属沂州。县西北有承水，因以名焉。
抱犊山，在县北六十里。壁立千仞，顶宽而有水。此山去海三百馀里，天气澄明，宛然在目。昔有遁隐者，抱一犊於其上垦种，故以为名山。高九里，周回四十五里。
兰陵县城，在县东六十里。《史记》曰，荀卿以儒者楚，楚春申君以为兰陵令，因家焉。
县界有陂十三所，并贞观元年已来修立，以溉田焉。
新泰县，上。东南至州二百六十三里。春秋时鲁平阳邑也，宣公八年城平阳。
晋武帝泰始中，镇南将军羊祜，此县人也，表改为新泰县，属泰山郡。隋开皇四年属莒州，大业二年废莒州，以县属沂州。
蒙山，在县东南八十八里。《书》曰：“蒙、羽其艺。”
障山，在县东八十里。出销石、石脑、炬火等石，居人常采为货。
莱州，东莱。下。开元户二万三千一百五。乡四十三。
《禹贡》青州之域。即古莱子国也，齐灭之，迁莱子於阝。在齐国之东，故曰东莱。汉高帝四年，韩信虏齐王广，分齐郡置东莱郡，领县十七，理掖县，属青州。後魏献文帝分青州置光州，取界内光水为名。隋开皇二年，改光州为莱州。隋末陷贼，武德四年讨平綦顺，复为莱州。
州境：东南四百二十八里。南北二百四十一里。
八到：西南至上都二千七百六十里。西南至东都一千九百里。东北至登州二百四十里。正南微西至密州三百四十五里。北至大海五十里。西南至青州三百四十五里。
贡、赋：开元贡：黄银，文蛤，滑石器、牛黄。赋：绵，绢，赀布。
管县四：掖，即墨，昌阳，胶水。
掖县，上。郭下。本汉旧县也，属东莱郡。按；掖水出县南三十五里寒同山，故县取为名。隋开皇三年罢郡，属莱州。
万里沙，在县东北三十里。《郊祀志》武帝元封元年，大旱，祷万里沙。
浮游岛，在县西北四十里。遥望岛在海中，若浮游然，故名。
海，在县北五十二里。
胶水，西去县七十五里。
海神祠，在县西北十七里。
即墨县，中。西北至州二百六十三里。本汉旧县也，属胶东国。城临墨水，故曰即墨。高齐文宣帝并入胶水县，隋开皇末又於此置即墨县，属莱州。
大劳山、小劳山，在县东南三十八里。晏谟《齐记》曰：“太白自言高，不如东海劳。昔郑康成领徒於此。”
海，在县东四十三里，又在县南一百里。
壮武故城，在县西六十里。晋封张华为壮武侯。
昌阳县。上。西北至州一百九十九里。本汉旧县也，属东莱郡。置在昌水之阳，故名昌阳。有盐官。隋开皇三年罢郡，昌阳县属莱州。
黄银坑，在县东一百四十里。隋开皇十八年，牟州刺史辛公义於此坑冶铸，得黄银献之。大业末，贞观初，更沙汰得之。
奚养泽，在县西北四十里。《周礼职方氏》“幽州其泽薮曰奚养。”
胶水县，中。北至州一百里。本汉胶东国之地，後汉省胶东国为胶东县，属北海国，後魏属北海郡。隋开皇三年罢郡，属莱州，仁寿元年改为胶水县。
即墨故城，在县东南六十里。古东齐之地，《史记》苏秦曰“齐东有琅邪，即墨之饶”，此其处也。齐氵昏王时，燕将乐毅伐齐，下七十馀城，唯莒、即墨不下。田单设奇策破燕军，迎襄王於莒，尽按齐地，封单为安平君。《汉书》曰：“汉元年，项羽徙齐王田於即墨，为胶东王。田荣怒杀於即墨，自立为王，遂并三齐之地。”汉胶东国领八县，理即墨，即此城也。
平度故城，在县西北六十七里。城西北有土山，古今煮盐处。
淄州，淄川。上。开元户三万七千四百四。乡七十一。
《禹贡》青州之域，周之九州为幽州之境。《职方氏》“幽州其浸、时”，州盖取淄水为名也。春秋及战国时属齐。秦为齐郡之地，在汉为济南郡之般阳县也。隋开皇十六年，於今理改置淄州，隋乱陷贼，武德元年重置淄州。
州境：东西一百一十五里。南北一百八十二里。
八到：西南至上都二千二百九十五里。西南至东都一千四百三十五里。东至青州一百二十里。西南至兖州三百七十里。北渡河至棣州二百一十里。东南至沂州五百三十里。
贡、赋：开元贡：防风，理石。赋：绵，绢，米，粟。
管县五：淄川，长山，邹平，济阳，高苑。
淄川县，上。郭下。本汉般阳县也，属济南郡。在般水之阳，故名。後汉属齐国，晋省。宋於此置贝丘县，隋开皇十八年改贝丘为淄川县，属淄州。
淄水，出县理东南原山，去县六十里。俗传禹理水功毕，土石黑，数里之中，波流若漆，故谓之淄水。
长山县，上。东南至州六十四里。本汉於陵县地也，宋武帝於此立武强县，隋开皇十八年，改武强为长山县取长白山为名，属淄州。武德元年置邹州，县又属焉。八年废邹州，依旧属淄州。
长白山，在县西南四十里。
济水，西北去县三十五里。
邹平县，上。东南至州一百二十里。本汉旧县也，属济南郡。隋开皇三年，自梁邹城移平原县入邹平城，属齐州，今理是也。十六年，改属淄州。十八年，改平原县为邹平县，复旧名也。
黄河，西北去县八十里。
济水，南去县三十五里。
济阳县，上。东南至州九十四里。本汉梁邹县也，属济南郡。隋文皇於後汉梁邹城地置济南县，大业二年省。景龙元年於汉梁邹城置济阳县，属淄州。
八会津，在县南一里。相传水陆所凑，其路有八，故名。
济水，在县南，又东北入高苑县界。
高苑县，上。南至上一百一十里。本汉旧县也，属千乘国。後汉属乐安国。
宋於此置长乐县，属渤海郡，隋开皇十八年，改为会城县，大业三年改为高苑县，取县东南高苑故城为名。隋末陷贼，武德元年重置高苑县，属邹州，八年废邹州，县属淄州。
济水，北去县七十步。
千乘故城，在县北二十五里。汉千乘国也。
登州，东牟。中。开元户二万八千五百三十三。乡三十六。
《禹贡》青州之域。古莱子之国，《春秋》“齐侯灭莱”。至汉，为东莱郡之地。後魏孝静帝分东莱於黄县东一百步中郎故城置东牟郡，高齐废。隋开皇三年改置牟州，大业三年废。武德初又置，因文登县人不从贼党，遂於县理置登州。
州境：东西五百六十里。南北一百六十五里。
八到：西南至上都三千里。西南至东都二千一百四十里。北至海三里。西至海四里，当中国往新罗渤海过大路。正北微东至大海北岸都里镇五百二十里。东至文登县界大海四百九十里。东南至大海四百六十里。南至莱州昌阳县二百里。
南至大海六十里。
贡、赋：开元贡：牛黄，水葱席。赋：麻，布。
管县四：蓬莱，牟平，文登，黄。
蓬莱县，中。郭下。本汉黄县之地，属东莱郡。昔汉武帝於此望蓬莱山，因筑城，以蓬莱为名，在黄县东北五十里。贞观八年，於此置蓬莱镇。神龙三年，析黄县置蓬莱县，在镇南一里，即今登州所理是也。
牟平县，中。西至州二百里。本汉县也，属东莱郡。有铁官、盐官。在牟山之阳，其地夷垣，故曰牟平。《汉书》齐悼惠王子将闾为牟平侯。後属莱州。武德四年於中郎城置牟州，牟平县属焉。贞观元年，牟州及县俱废。麟德二年，析文登县於此重置牟平县，属登州。
文登县，上。西北至州三百二十五里。本汉牟平县也，属东莱郡。高齐後帝分牟平县置文登县，属长广郡，取界县文登山为名。隋开皇三年废长广郡，文登县属莱州。武德元年，改属登州。
之罘山，在县西北一百九十里。《史记》曰：“始皇二十九年，登之罘，勒石纪功。”《封禅书》曰：“齐有八祀，之罘为阳主。”
成山，在县东北一百八十里。《史记》曰：“秦始皇二十九年，又东游，登成山，升之罘，勒石纪功。”《郊祀志》曰：“齐有八祠，成山为日主。”《封禅书》曰：“七曰日主，祠成山。”
文登山，在县西北九十里。
海，在县南六十里。县东一百八十里。三面俱县於海。县东北海中有秦始皇石桥，今海中时见有坚石似柱之状。
东牟故城，在县西北一百一十里。汉高后二年，封齐悼惠王子兴居为侯。
不夜故城，在县东北八十五里。属东莱郡。春秋时莱子所置，初筑此城，有日夜出，故名之。
黄县，中。东北至州五十里。本汉旧县也，属东莱郡。隋开皇三年罢郡，属莱州。武德四年属牟州。神龙三年置登州，黄县割属焉。《汉书》曰：“秦欲攻匈奴，运粮，使天下飞刍挽粟，起於黄、垂、琅邪负海之郡，转输北河，率三十锺而致一石。”黄即今黄县，垂即今文登县，属东莱郡。垂，直瑞反。北河，朔方已北。六斛四斗曰锺。计道路所费，凡用一百九十二斛，乃能致一石。
莱山，在县东南二十里。《封禅书》曰，齐之八祀，“六曰月主，祠之莱山。”
故黄城，在县东南二十五里。古莱子之国，《春秋传》曰“齐侯灭莱”，杜注曰：“今莱黄县是也。”
大人故城，在县北二十里。司马宣王伐辽东，造此城，运粮船从此入，今新罗、百济往还常由於此。
蓬莱镇，在县东北五十里。
海渎祠，在县北二十四里大人城上。

●卷第十二
◎河东道一河中府，河东。赤。开元户七万二百七。元和户一万九千六百。乡六十五。
今为河中节度使理所。
管州五：河中府，绛州，晋州，慈州，隰州。县三十七。都管户四万一千三百六十五。
《禹贡》冀州之域。按今州，本帝舜所都蒲坂也。春秋时，为魏、耿、杨、芮之地。《左传》曰：“晋献公灭魏以赐毕万。”服虔注曰：“魏在晋之蒲坂。”
毕万之後，十代至文侯，列为诸侯，至惠王僭号称王，至王假为秦所灭。今州即秦河东郡地也。汉元年，项羽封魏豹为西魏王，王河东，都平阳。二年，豹降，从汉王在荥阳，请归侍亲疾，至则绝河津反为楚，尽有太原上党地。九月，韩信虏豹，定魏地，置河东、上党、太原郡。文帝时，季布为河东守，文帝谓曰：“河东吾股肱郡，故特召君耳。”後魏太武帝於今州理置雍州，延和元年改雍州为秦州。周明帝改秦州为蒲州，因蒲坂以为名。隋大业三年罢州，又置河东郡。
隋将屈突通守河东，高祖师次桑泉县，通出守潼关，乃令鹰扬郎将尧君素、王行本留镇郡城，遂於今桑泉县置河东郡。武德元年罢郡，置蒲州。其年尧君素为贼人薛宋、李楚客所杀，王行本仍坚守不宾。二年，置蒲州总管。三年，行本归化，自桑泉移蒲州於今理。九年，废总管置都督府，复为州。开元元年五月，改为河中府，仍置中都，丽正殿学士韩覃上疏，陈其不可，至六月诏停，复为州。乾元三年，又改为河中府。大历中，元载为相，又上建中都议曰：“自古建大功者，未尝不用天因地，故高祖保关中，光武据河内，皆深根固本，以制天下。臣等考天地之心，本圣人之意，验古往之事，切当今之务，则莫若建河中为中都，隶陕、虢、晋、绛、汾、潞、仪、石、慈、隰等十城为藩卫。长安去中都三百里，顺流而东，邑居相望。有羊肠、底柱之险，羊肠在潞州壶关县东南一百六里。浊河、孟门之限，孟门在慈州文城县西南三十六里，即龙门上口。以に辕为襟带，与关中为表里，刘敬所谓‘扼天下之吭而抚其背’，即此之谓。推是而言，则建中都将欲固长安，非欲外之也；将欲安成周，非欲舍之也；将欲制蛮夷，非欲惧之也；将欲定天下，非欲弱之也。河中之地，左右王都，黄河北来，太华南倚，总水陆之形胜，郁关河之气色。每岁白露既降，凉风已高，陛下处金城汤池内绥华夏，登信臣骁将外驭戎狄，出於仲秋，还於农隙，有漕浊泛舟之便，无登高履险之虞，不伤财，不害人，得养威而时狩，如此则国有保安之所，家无系虏之忧矣。”疏奏不省。初，代宗自幸陕之後，每岁八九月，京师忄匈忄匈，常惧犬戎复至，将相之家，皆装储糗，为行李之备。载知人情不安，遂奏此疏，冀因制置，窃有兵权，议亦宏博，尽当时利害。然代宗探见载意，议故不行。或曰建中都，江融《设险图》之首篇也，融诛後书已不传，不知斯言何自而得？
府境：东西二百五里。南北一百七十七里。
八到：西南至上都三百二十里。东至东都五百八十五里。东北至绛州取桐乡路二百六十里。西南至华州一百四十七里。西至同州六十七里。东南至虢州一百八十三里。东南至陕州二百四十五里。
贡、赋：开元贡：麦<麦员>扇，竹扇，漆匣，乾枣，凤栖梨，龙骨。赋：绢，绵，麻，布。
管县八：河东，河西，临晋，猗氏，虞乡，宝鼎，解，永乐。
河东县，次赤。郭下。本汉蒲坂县地也，属河东郡。隋开皇三年罢郡，县仍属蒲州。十六年，移蒲坂县於城东，仍於今理别置河东县，大业二年省蒲坂县入河东县。
雷首山，一名中条山，在县南十五里。
风陵堆山，在县南五十五里。与潼关相对。
长原，一名蒲坂，在县东二里。其原出龙骨。
河水，北自桑泉县界流入。
妫水，源出县南雷首山。《尚书》曰：“降二女于妫。”
州城，即蒲坂城也，城中有舜庙，城外有舜宅及二妃坛。
故陶城，在县北四十里。《尚书大传》曰：“舜陶于河滨。”
故尧城，在县南二十八里。
蒲坂关，一名蒲津关，在县西四里。《魏志》曰“太祖西征马超、韩遂，夜渡蒲津关”，即谓此也。今造舟为梁，其制甚盛，每岁徵竹索价谓之桥脚钱，数至二万，亦关河之巨防焉。
风陵故关，一名风陵津，在县南五十里。魏太祖西征韩遂，自潼关北渡，即其处也。
舜祠，在州理舜城中。贞观十一年诏致祭，以时洒埽。
伯夷墓，在县南三十五里雷首山。贞观十一年诏致祭，禁樵苏。
河西县，次赤。郭下。本朝邑县东地，乾元三年因置河中府，割朝邑县置。
临晋县，次畿。西南至府七十四里。本汉解县地，後魏改为北解县。隋开皇十六年，分猗氏县於今理置桑泉县，因县东桑泉故城以为名也，天宝十二年，改为临晋。
河水，经县西四十里。
涑水，在县东二十三里。
故解城，本春秋时解梁城，又为汉解县城也，在县东南十八里。晋惠公许赂秦伯以河外列城五，东尽虢略，内及解梁城是也。
桑泉故城，在县东十三里。《左传》曰“重耳围令狐，入桑泉”，谓此也。
故司空魏国公裴寂墓，在县东北十七里。
猗氏县，次畿。西南至府一百一十里。本汉旧县，即猗顿之所居也。东魏恭帝二年，改猗氏为桑泉县，周明帝复改桑泉为猗氏县，属汾阴郡。隋开皇三年罢郡，属蒲州。
涑水，经县南六里。
故郇邑，在县西南四里。《左传》曰“晋侯谋去故绛，欲居郇、瑕氏之地。
韩献子曰：‘郇、瑕氏土薄水浅，不如新田。’遂迁新田。”即平阳绛邑县也。
虞乡县，次畿。西至府七十里。本汉解县地也，後魏孝文帝改置南解县，属河东郡。周明帝武成二年废南解县，别置绥化县，武帝改绥化为虞乡。
坛道山，一名百梯山，在县西南十二里。山高万仞，跻攀者百梯方可升降，故曰百梯山。南有穴，莫测浅深，每有敕使投金龙於此，兼醮焉。
王官故城，在县南二里。《左传》曰秦伯济河焚舟取王官。
王老仙人祠在县西十七里。
宝鼎县，次畿。西南至府一百一十里。本汉汾阴县也，属河东郡。刘元海时废汾阴县入蒲坂县。後魏孝文帝复置汾阴县，开元十一年，改为宝鼎县。
黄河，在县北十一里。赵简子沈佞臣栾激之所也。
汾水，北去县二十五里。
后土祠，在县西北一十一里。
殷汤陵，在县北四十三里。
解县，次畿。西北至府四十五里。本汉旧县也，属河东郡。隋大业二年省解县，九年自绥化故城移虞乡县於废解县理，即今县理是也。武德元年改虞乡县为解县，属虞州，因汉书名也，仍於蒲州界别置虞乡县。贞观十四年，废虞州，解县属河中府。
中条山，在县南二十里。
盐池，在县东十里。
女盐池，在县西北三里。东西二十五里，南北二十里。盐味少苦，不及县东大池盐。俗言此池亢旱，盐即凝结；如逢霖雨，盐则不生。今大池与安邑县池总谓之雨池，官置使以领之，每岁收利纳一百六十万贯。
熨斗陂，在县东北二十五里。
通路自县东南逾中条山，出白径，趋陕州之道也。山岭参天，左右壁立，不容轨，谓之石门，路出其中，名之白径岭焉。
永乐县，次畿。北至府九十里。本汉河北县地，周明帝改河北县为永乐县，武帝省永乐县，以地属芮城县。武德二年，分芮城於县东北二里永固堡重置永乐，属芮州，七年移於今理，贞观八年改属。（河中府）
中条山，在县北三十里。
河水，经县南二里。
永乐涧水，源出中条山，经县东二里，又南入河。
五老山，在县东北十三里。尧升首山观河渚，有五老人飞为流星上入昴，因号其山为五老山。
绛州，绛郡。雄。开元户八万一千九百八十八。乡一百七十六。元和户一万一千二百七十一。
《禹贡》冀州之域。春秋时属晋，《左传》曰：“晋人谋去故绛，欲居郇、瑕氏之地。韩献子曰：‘郇、瑕氏土薄水浅，不如新田。’遂迁新田。”注曰：“新田，今平阳绛邑县是也。”三卿灭晋，其地属魏，战国时亦为魏地。秦为河东郡地。今州，即汉河东郡之临汾县地也。魏正始八年，分河东汾北置平阳郡，又为平阳郡地。後魏太武帝於今理西南二十里正平县界柏壁置东雍州及正平郡，其地属焉。孝文帝废东雍州，东魏静帝复置，周明帝武成二年改东雍州为绛州。
隋大业三年废州，为绛郡。初，义师将西入关，大将军进次古堆，去绛郡十馀里。
通守陈叔达坚守不下，高祖命厨人曰“明日早下绛城，然後食”。乃引兵攻城，自旦及辰，破之。仍置绛郡。武德元年罢郡，置绛州总管，三年复为绛州。
州境：东西三百六十五里。南北三百三里。
八到：西南至上都五百九十里。东南至东都取垣县王屋路四百八十里。东北至晋州一百四十里。南至陕州二百里。东至泽州四百四十里。西北至慈州二百四十里。
贡、赋：开元贡：梨，蝎，防风。赋：布，麻。
管县九：正平，太平，万泉，曲沃，翼城，闻喜，绛，稷山，龙门。
正平县，望。郭下。本汉临汾县地，属河东郡。隋开皇三年罢郡，改属绛州。
十八年改临汾县为正平县，因正平故郡城为名也。
汾水，东北自曲沃县界流入。
浍水，东自曲沃县流入。
柏壁，在县西南二十里。後魏明帝元年，於此置柏壁镇，太武帝废镇，置东雍州及正平郡。周武帝於此改置绛州，建德六年又自此移绛州於今稷山县西南二十里玉壁。按柏壁高二丈五尺，周回八里。
晋祁宫在县南六里。《左传》曰：“石言于晋魏榆。师旷曰‘石不能言，或凭焉。抑又闻之，作事不时，怨ゥ动于人，则有非言之物而言’。於是晋侯方筑祁之宫”。今按宫南有浍水，北有汾水，俱西流至宫西而合。隋末依宫馀址筑堡，今名修义堡。
晋灵公台，在县西北三十一里。《左传》曰“晋灵公不君，从台上弹人，观其避丸”，即此台也。
武平故关，在县西三十里。高齐时置，周平齐废。
晋齐姜墓，在县南九里。申生之母也。
骊姬墓，在县南八里。
太平县，紧。南至州五十里。本汉临汾县地，属河东郡。後魏太武於今县东北二十七里太平故关城置泰平县，属平阳郡。周改泰平为太平县，因关名。隋开皇三年罢郡，改属晋州，十年改属绛州。
汾水，在县东二十九里。
太平故关城，在县东北二十七里。
白波垒，在县东南十二里。後汉末黄巾贼於西河白波谷寇太原，於此筑垒。
子奇垒，在县东三十里。後秦王姚兴遣弟义阳公平字子奇，与征虏将军狄伯支等步骑四万伐魏，攻平阳陷之，遂据柴壁。魏军大至，截汾水以守之。平大败，将麾下三十骑赴汾水而死狄伯支等十将四万人皆为魏所擒。今按此垒西临汾水，垒侧尚有柴村，子奇投汾水，即此处也。
赵盾祠，在县西南十八里。
李牧祠，在县东北十三里。
晋公孙杵臼、程婴墓，并在县南二十一里赵盾墓茔中。
万泉县，上。东北至州一百二十里。本汉汾阴县地，属河东郡。又薛通城者，後魏道武帝天赐元年，赫连勃勃僭号夏，侵河外，於时有县人薛通，率宗族千馀家，西去汉汾阴县城八十里筑城自固，因名之。武德三年，於薛通故城置万泉县，属泰州。县东谷中有井泉百馀区，因名万泉。贞观十七年废泰州，县属绛州。
曲沃县，紧。西至州五十里。本晋旧都绛县地也，汉以为绛县，属河东郡。
後汉加“邑”字，属郡不改。晋改属平阳郡。後魏孝文帝於今县东南十里置曲沃县，属正平郡，因晋曲沃为名。隋开皇三年罢正平郡，改属绛州。
绛山，在县南十三里。出铜钅。
汾水，西南去县二十二里。
浍水，在县南二里。
绛水，在县东南三里。
汉绛县，本春秋晋都新田也，在县南二里。周勃为绛侯，即其地也，今号绛邑故城。
陉庭故城，在县西北三十里。《左传》“曲沃武公伐翼，次于陉庭”是也。
台骀神祠，在县西南三十六里。《左传》曰：“晋侯有疾，卜台骀为崇，问于子产。子产曰：‘昔金天氏有裔子曰昧，为玄冥师，生允格、台骀，能业其官，帝用嘉之，封诸汾川。今晋主汾而灭之，由是观之，则台骀汾神也。’”
翼城县，望。西南至州一百里。本汉绛县地也，属河东郡。後魏明帝置北绛县，隋开皇末改为翼城县，属绛州，因县东古翼城为名也。武德元年於此置浍州，四年废浍州，县属绛州。
浍高山，在县东南二十五里，浍水出焉。其山出铁，隋於此置平泉冶。
浍水，今改名翼水。
故翼城，在县东南十五里。晋故绛都也。
故唐城，在县西二十里。尧裔子所封也。
闻喜县，望。西北至州六十里。本汉左邑县之桐乡也，武帝元鼎六年，将幸缑氏，至此闻南越破，大喜，因立闻喜县，属河东郡。後魏改属正平郡，隋开皇三年罢郡，属绛州。
景山，在县东南十八里。
董泽，一名董池陂，在县东北十四里。《左传》厨武子曰：“董泽之蒲，可胜既乎？”
桐乡故城，汉闻喜县也，在县西南八里。俗以此城为伊尹放太甲于桐宫之所，孔注《尚书》曰桐，汤葬地也。按今尸乡有放太甲处，在偃师县界，非此也。又汉大司农朱邑属其子葬桐乡者，又在今舒州界，亦非此也。
王官故城，今名王城，在县南十五里。《左传》曰：“俘我王官。”
祁奚墓，在县东二十二里。今太原祁县又有祁奚墓，未详孰是。
绛县，上。西北至州八十里。本汉闻喜县地，後魏孝文帝置南绛县，其地属焉，因县北绛山为名也，属正平郡。恭帝去“南”字，直为绛县。隋开皇三年罢郡，改属绛州。义宁元年属翼城郡。武德元年属浍州，寻改属绛州。
备穷山，在县东北二十五里。出铁钅，穴五所。
绛水，一名沸泉水，出绛山东谷，悬流奔壑，一十许丈，西北注於浍。《史记》称智伯率韩、魏引绛水灌晋阳，不浸者三版，智氏曰：“吾始不知水可以亡人之国，今乃知之。”汾水可以灌安邑，绛水可以灌晋阳。於是韩、魏之君共杀智伯。水在县北十四里。
晋文公墓，在县东二十里。《左传》曰：“文公卒将殡于曲沃，出绛，柩有声如牛。”贞观十一年诏致祭，五十步禁樵苏。
稷山县，紧。东至州四十九里。本汉闻喜县地，属河东郡。後魏孝文帝於今县东南三十里置高凉县，属龙门郡。隋开皇三年罢郡，县属绛州。十八年改为稷山县，因县南稷山以为名也。
稷山，在县南五十五里。《左传》曰“晋侯理兵于稷，以略狄土”，即此地也。
汾水在县南五十里。
玉壁故城，在县南十二里。後魏文帝大统四年，东道行台王思政表筑玉壁城，因自镇之。八年，高欢寇玉壁，思政有备，攻不克。周初於此置玉壁总管，武帝建德六年废总管。城周回八十里，四面并临深谷。
稷祠，在县南五十里稷山上。
羲和墓，在县东北七十里。
龙门县，望。东至州一百一十里。古耿国，殷王祖乙所都，晋献公灭之以赐赵夙。秦置为皮氏县，汉属河东郡。後魏太武帝改皮氏为龙门县，因龙门山为名，属北乡郡。隋开皇三年废郡，以县属绛州，十六年割属蒲州。武德三年属泰州，贞观十七年废泰州，县隶绛州。
汾水，北去县五里。汉武帝行幸河东，作《秋风辞》，即此水也。
故耿城，在县南十二里，古耿国也。
伏龙原，在县西南十八里。
黄河，北去县二十五里，即龙门口也。《禹贡》曰“浮于积石，至于龙门”，注曰“龙门山，在河东之西界。”大禹导河积石，疏决龙门，即斯处也。河口广八十步，岸际镌迹，遗功尚存。《三秦记》曰：“河津一名龙门，水陆不通，鱼鳖之属莫能上。江海大鱼集龙门下数千不得上，上则为龙，故曰‘曝鳃龙门’。”
《水经注》曰：“其鱼出巩县巩穴，每三月则上渡龙门，得则为龙，否则点额而还。”
蜚廉故城，在县南七里。
龙门关，在县西北二十二里。
大禹祠，在县西二十五里龙门山上。隋末摧毁，贞观九年奉敕更令修理。
高祖神尧皇帝庙，在禹庙南绝顶之上，画行幸仪卫之像，盖义宁初义旗至此也。
晋州，平阳。望。开元户六万八百五十三。乡一百四十八。元和户六千五百六十七。乡五十九。
《禹贡》冀州之域，即尧、舜、禹所都平阳也。春秋时其地属晋，战国时属韩，後韩将冯亭以上党降赵，又属赵。在秦为河东郡地，今州即汉河东郡之平阳县也。永嘉之乱，刘元海僭号称汉，建都於此。《前赵录》曰：“太史令宣于循之言于元海曰：‘蒲子崎岖，非可久安。平阳唐尧昔都，愿陛下都之。’於是迁都平阳。”後魏太武帝於此置东雍州，孝明帝改为唐州，寻又改为晋州，因晋国以为名也。高齐武成帝於此置行台，周武帝平齐，置晋州总管。义旗初建改为平阳郡，武德元年罢郡，置晋州，三年为总管府，四年为都督府，贞观六年废府，复为晋州。
州境：东西三百二十四里。南北二百五十里。
八到：西南至上都七百三十里。东南至东都六百二十四里。东北至汾州三百六十里。东至潞州三百九十里。西至慈州二百二十里。东南至泽州四百一十里。
东北至沁州二百九十里。西北至隰州二百五十里。
贡、赋：开元贡：蜡，烛。赋：麻，布。
管县九：临汾，襄陵，神山，岳阳，洪洞，霍邑，赵城，汾西，冀氏。
临汾县，望。郭下。本汉平阳县，属河东郡，在平水之阳，故曰平阳。魏置平阳郡，平阳县属焉。隋开皇元年改平阳县为平河县，三年罢郡，县属晋州，其年又改平河县为临汾县。
平山，一名壶口山，今名姑射山，在县西八里，平水出焉。《尚书》曰：“壶口治梁及岐。”
汾水，北自洪洞县界流入。
水，今名三交水，东自襄陵县界流入。
尧庙，在县东八里汾水东。
姑射神祠，在县北十三里姑射山东，武德元年敕置。
龙子祠，在姑射山东平水之源。其地茂林蓊郁，俯枕清流，实晋之胜境也。
刘和墓，在县南三十五里。和，元海太子也。
刘聪墓，在县西南十一里。聪，元海第四子也。
襄陵县，紧。西北至州二十六里。本汉旧县也，属河东郡。高齐省。周平齐，自临汾县移禽昌县於今理，属晋州。隋大业二年，改禽昌为襄陵，取汉旧名也，县东南有晋襄公陵，因以为名。先是以禽昌名者，後魏禽赫连昌以置县故也。
浮山，在县东南七里。
水，在县北十五里。
黑水，经县北二十五里。
晋贾充墓，在县西南十里。
神山县，中。西至州七十八里。本汉襄陵县地也，武德二年仆射裴寂奏分襄陵县置浮山县，属晋州，因山为名。至三年，因羊角山神人见，又改为神山县焉。
黑山，今名乌头山，在县东四十四里，黑水出焉。
羊角山，在县东南三十一里。
老君祠，在县东南二十里。武德三年，见神於羊角山下，语曲沃县人吉善行曰：“报大唐天子，得圣理一千年。”其年，敕遣通事舍人柳宪立祠，因改县为神山。
丘阳县，中。西南至州一百五十里。本汉远县地，後魏孝庄帝置安泽县，属义宁郡。隋开皇十六年改属沁州，大业二年改为丘阳县，因山为名。义旗初建，属平阳郡，武德元年龙郡，改属晋州。
乌岭山，在县东三十里。
千亩原，在县北九十里。周回四十里。
东池堡，在县南三十三里。今堡中见贮义仓，北面绝崖，三面各二丈五尺，周回二里。
洪洞县，望。西南至州六十里。本汉杨县，即春秋时杨侯国也，晋灭之，以赐大夫羊舌。汉以为县，属河东郡。魏置平阳郡，杨县属焉。隋开皇三年罢郡，改属晋州。义旗初建，改为洪洞县，因县北故洪洞镇为名也。
霍山，在县东北三十里。事具霍邑县。
汾水，自赵城县东流入。
洪洞故城，在县北六里。後魏镇城也，姚最《序行记》曰“周建德五年。从行讨齐师，次洪洞，百雉相临，四周重复，控据要险，城主张元静率其所部肉袒军门”，即此也。
禽昌故城，在县东南二十四里。後魏太武帝禽赫连昌置，因以名焉。
师旷祠，在县东南二十五里。
霍邑县，上。南至州一百五十里。本汉彘县也，属河东郡，因彘水为名，即周厉王所奔之邑。後汉顺帝改为永安县，属郡不改。後魏初省，及宣武正始二年又置永安县。隋开皇十八年改为霍邑县，属晋州，因霍山为名。隋末丧乱，武牙郎将宋老生屯兵於此。义师之至也，老生陈兵据险，师不得进，忽有白衣老人诣军门曰：“霍山神遣语大唐皇帝，若向霍邑，当东南傍山取路，我当助帝破之。”
遣人视之，果有微道。高祖笑曰：“此神不欺，赵襄子岂当负吾邪！”於是进师，去城十馀里，老生战败，刘宏基斩之，遂平霍邑，置霍山郡。武德元年废郡，复置吕州，县属焉。贞观十七年废吕州，县又隶晋州。
霍山，一名太岳，在县东三十里。《禹贡》曰“壶口、雷首，至于太岳”，郑玄注曰“今河东彘县霍太山是也。”
吕坂，在县西南十里。有吕乡，晋大夫吕甥之邑也，吕州取名於此。
汾水，经县西二里。
彘水，出霍山，经县南一里。
普济寺，贞观八年奉诏，以破宋老生，於此置寺。
周厉王陵，在县东北二十五里。
赵城县，上。南至州九十五里。本汉彘县地，即造父之邑也，自汉迄晋不改。
後魏太武帝废。其赵城县，义旗之初分霍邑县置，属霍山郡，因故赵城为名。武德元年废郡，置吕州，县属焉。贞观十七年废吕州，县属晋州。
汾水，出县西四里。
霍山庙，在县东南三十里霍山上，甚有灵验，贞观五年敕令修理。
汾西县，中。枣至州一百八十里。本汉彘县地，属河东郡。後汉改彘县为永安县，高齐又於此置临汾郡及临汾县。隋开皇三年改临汾县为汾西县，十六年改属汾州，十八年改属吕州，大业二年改属晋州。义旗初属霍山郡，武德元年又属吕州，贞观十七年废吕州又属晋州。
汾水，在县东三十五里。
冀氏县，中。西至州一百九十二里。本汉奇氏县地也，属上党郡。奇音居义反。至晋省。後魏庄帝於奇氏城南置冀氏县，属晋州。
乌岭山，在县西三十里。
沁水，在县东一里。
慈州，文城，下。开元户一万一千二百七十五。乡三十。元和户一千八百七十七。
《禹贡》冀州之域。春秋时晋之屈邑，献公子夷吾所居也。《左传》曰“骊姬赂外嬖梁五与东关嬖五，使言於公曰：‘蒲与二屈，君之疆也，不可无主。’乃使重耳居蒲，夷吾居屈。”注曰：“二屈，今平阳郡北屈县”是也。《左传》“屈产之乘”，亦此地。秦兼天下，罢属河东郡。汉北屈县，属河东郡。後魏孝文帝於此屈县南二十一里置定阳郡，即今州理是也。隋开皇元年改定阳郡为文城郡。贞观八年改为慈州，州内有慈乌戍，因以为名。
州境：东西五百五十一里。南北二百一十二里。
八到：西南至上都六百八十五里。东南至东都七百二十五里。北至隰州二百里。西北至丹州一百八十里。东南至绛州太平县一百九十里。西至龙门县一百八十里。东南至晋州二百四十里。正西至黄河六十五里。东南至绛州二百四十里。
贡、赋：开元贡：蜡，白蜜。赋：麻，布。
管县五：吉昌，文城，昌宁，仵城，吕香。
吉昌县，中。郭下。本汉北屈县地也，属河东郡。後魏孝文帝於今州置定阳郡，并置定阳县，会有河西定阳胡人渡河居於此，因以为名。十八年，改定阳县为吉昌县。贞观八年改置慈州，县依旧属焉。
壶口山，在县西南五十里。
风山，在县北三十里。山上有穴如轮，风气萧瑟，未尝暂止，当其冲略不生草，故以风为名。
黄河，北去县六十里。
姚襄城，在县西五十二里。本姚襄所筑，其城西临黄河，控带龙门、孟门之险，周、齐交争之地。齐後主武平二年，遣右丞相斛律明月、左丞相平原王段孝先破周兵於此城，遂立碑以表其功，其碑见存。齐氏又於此城置镇，隋开皇废，武德二年又置镇，九年废。城高二丈，周回五里。
文城县，中。东南至州六十五里。本汉北屈县地，属河东郡。後魏孝文帝於此置斤城县，属定阳郡。隋开皇十六年改斤城县为文城县。
孟门山，俗名石槽，在县西南三十六里。《淮南子》曰：“龙门未辟，吕梁未凿，河出孟门之上，名曰洪水，大禹疏通，谓之孟门。”《水经注》曰：“风山西四十里河水南出孟门，与龙门相对，即龙门之上口也，实为黄河之巨厄。”
今按河中有山，凿中如槽，束流悬注，七十馀尺。
文城故城，在县北三十里。故老曰此城晋文公为公子时，避骊姬之难，从蒲奔狄，因筑此城，人遂呼为文城。
昌宁县，中。西北至州五十里。本汉临汾县地，属河东郡。後魏太武帝分临汾县置太平县，孝文帝又分太平县置昌宁县，属定阳郡。隋开皇元年改属耿州，十八年又属汾州，大业二年改汾州为文城郡，县仍隶焉。贞观八年改为慈州，县又属焉。
两乳山，在县西南七十里。山有两岫，望如乳形，因以为名。
黄河，北去县七十九里。
倚梯故城，在县西南一百五十里。累石为之，东北两面据岭临谷，西南两面俯眺黄河，悬崖绝壁百馀尺，其西南角即龙门之上口也，以城在高岭，非倚梯不得上，因以为名。城中有禹庙。後魏孝文帝西巡，至此立碑，碑今现在。
禹庙，在县西南一百五里龙门东岸上，其碑是後魏孝文帝所立。
晋荀息墓，在县东北十六里。
仵城县，中下。西南至州五十八里。本汉北屈县地，属河东郡。後魏於此置仵城郡，领京军县，孝文帝改京军县为仵城县。隋开皇三年废仵城郡，改属文城郡，皇朝改属慈州。
石门山，在县北六十里。
拓定故城，在县西一里。周保定四年置，以高齐境，因以为名。隋废。
吕香县，中。北至州一百二十里。本汉临汾县地也，属河东郡。後魏太武帝於此置刑军县，属仵城郡。孝文帝改为平昌县。隋开皇十六年省平昌县入仵城县，义宁元年於此置平昌县，贞观元年改为吕香县，因旧吕香镇为名，属慈州。
马头山，在县南六十里。其山峭嶷，形如马首，因以为名。
横岭山，在县西北六十里。
隰州，大宁。下。开元户一万八千五百八十三。乡四十八。元和户二万三千三百四十九。乡二十四。
《禹贡》冀州之域。春秋时为晋地，七国属魏。秦为河东郡地，在汉为蒲子县，属河东郡。後魏初属仵城郡。孝文改蒲子为长寿县，太和十二年於此置汾州。
周宣帝大象元年，於今州东百步置龙泉郡，隋开皇五年改为隰州，大业三年又改为龙泉郡，武德元年又为隰州。《尔雅》曰“下湿曰隰”，以州带泉泊下湿，故以隰为名。
州境：东西南北八到：西南取慈州路至上都八百八十五里。东南至东都八百八十里。东南至晋州汾西县一百六十里。西至延州三百六十里。北至石州二百五十里。南至河一百四十里。东北至汾州二百七十里。东南至河中府六百里。
贡、赋：开元贡：蜡，白蜜，麝香，胡女布。赋：麻，布。
管县六：隰川，蒲，大宁，温泉，永和，石楼。
隰川县，中。郭下。本汉蒲子县地也，属河东郡。魏少帝分河东置平阳郡，蒲子县属焉。刘元海僭号称汉，初理於蒲子，後徙平阳，又於此置大昌郡，以蒲子属焉。周宣帝改置长寿县，隋开皇十八年改为隰川县，南有龙泉下隰，因以为名，属隰州。
蒲水，源出县东北石楼山。
黄栌水，出县东北黄栌谷。
故横城，在县南三十五里。隋仁寿四年，杨谅作逆，遣伪将吴子通屯兵筑城於此，横绝蒲州道，因以为名。
蒲县，中。西北至州一百一十里。本汉蒲子县地，後魏於此置石城县，後废。
周宣帝於石城故县置蒲子县，因汉蒲子县为名也，属定阳郡。隋开皇五年改属隰州，大业二年改为蒲县。
五秃山，在县东北五十里。山少草木，故名五秃，周回七十七里。
常安原，在县西南四十里。东西广四十里，南北长二十里。
仵城故城，在县西南六十三里。後魏仵城郡也。
大宁县，中。东北至州八十六里。本汉北屈县地也，属河东郡。後魏於此置仵城县，寻废。周武帝又於废县西三里置大宁县，属南汾州。隋大业二年省。武德二年，於此置中州，复置大宁县以属焉。贞观元年废中州，以县属隰州。
孔山，在县西北二十五里。上有穴如车轮三所，东西相去各二丈，其深不侧，因以为名。
黄河，北去县六十八里。
蒲水，一名斤水，去县六十步。
浮图镇，齐河清四年筑，隋移大宁县理此，即今县理是也。
温泉县，中。西南至州一百六十里。本汉土军县地也，後魏於土军故县东七十里置新城县，属吐京郡，太武改为岭东县，孝文改为新城县。武德三年，於县东南四十里置北湿州及温泉县，因县南温泉为名。贞观元年省北温州及新城县，以温泉县属隰州。
远望山，一名可寒堆，在县西七十里。高五里，周回七十五里。
西阳泉，源出县东北，去县十里。
永和县，中下。东至州八十里。本汉狐讠聂县，之涉反。属河东郡，後汉省。
魏初复置狐讠聂县，属河东郡，魏废。高齐後主於其城置永和镇，周宣帝废镇置临河郡及临河县，属汾州。隋开皇五年改属隰州，十八年改临河为永和县，以县西永和关为名也。
楼山，在县西南二十二里。
黄河，东去县六十里。
狐蹑故县城，在县西南三十五里。
石楼县，中下。东至州九十里。本汉土军县也，属西河郡，晋省。後魏孝文帝於此城置吐京郡，即汉土军县，盖胡俗音讹，以军为京也。隋开皇五年又以吐京属隰州，十八年改吐京为石楼县，因县东石楼山为名也。
石楼山，在县东南六十里。《水经注》曰：“蒲水出石楼山。”
黄河，东去县九十九里。
龙泉水，出县东南，去县十里。山下牧马，多产名驹，故得龙泉之号。
县理城，汉土军城也。其城圆而不方，故谓之团城。

●卷第十三
◎河东道二河东节度使太原府汾州沁州仪州太原府，并州。开元户十二万六千八百四十。乡二百四十五。元和户十二万四千。乡二百四十九。今为河东节度使理所。
管州十一：太原府，汾州，沁州，仪州，岚州，石州，忻州，代州，蔚州，朔州，€州。县四十七。都管户一十五万一千六百八十三。
《禹贡》冀州之域。《禹贡》曰“既修太原”，注曰“高平曰原”，今以为郡名。《舜典》曰“肇十有二州”，王肃注曰：“舜为冀州之北太广，分置并州，至夏复为九州，省并州合於冀州。周之九州，复置并州。”《职方》曰：“正北曰并州，其山镇曰恒山，薮曰昭馀祁，川曰滹沱、沤夷，浸曰涞、易。”《释名》曰：“并，兼也，言其州或并或设，因以为名。”《春秋》晋荀吴败狄於大卤，即太原晋阳县也。中国曰太原，夷狄曰大卤。按晋，太原、大卤、大夏、夏墟、平阳、晋阳六名，其实一也。《太康地记》曰“并州不以卫水为号，又不以恒山为名，而言并者，盖以其在两谷之乎？”按今州本高辛氏之子实沈，又金天氏之子台骀之所居也，《左传》曰：“昔高辛氏有二子，伯曰阏伯，季曰实沈，居於大林，不相能也，日寻干戈，后帝不臧，迁实沈於大夏主参。金天氏有裔子曰昧，为元冥师，生允格、台骀，以处太原。”晋阳县也。太原，台骀之所居。按今州又为唐国，帝尧为唐侯所封，又为夏禹之所都也。《帝王世纪》曰：“帝尧始封於唐，又徙晋阳，及为天子都平阳。”平阳即今晋州，晋阳即今太原也。又曰：“禹自安邑都晋阳，至桀徙都安邑，至周成王以封弟叔虞，是为晋侯。”
《史记》曰：“成王与叔虞戏，削桐叶为圭，曰：‘以是封汝。’周公请封之於唐，成王曰：‘吾戏耳。’周公曰：‘天子无戏言。’遂以封之。”今州，春秋时来晋国，战国时为赵地，《左传》曰：“晋赵鞅入晋阳以叛。”颍容曰：“赵简子居晋阳，至成公居邯郸。”《史记》曰：“智伯率韩魏攻赵，襄子奔保晋阳。”
晋为韩、魏、赵所灭，故其地属赵。《地理志》曰：“赵西有太原。”《秦本纪》曰：“庄襄王二年，蒙骜攻赵，定太原。四年，初置太原郡。”始皇置三十六郡，仍为太原郡。汉二年，魏豹反为楚，尽有太原、上党之地。九月，韩信虏魏豹，定魏地，置河东、上党、太原郡。六年，以太原二十一县为韩国，徙封韩王信，都太原。七年，信反，走入凶奴。十一年，封皇子为代王，都晋阳。文帝元年，立皇子参为太原王，都晋阳。《地理志》云太原郡领二十一县，属并州。後汉末，省并州入冀州。魏文帝黄初元年，复置并州，改太原郡为太原国。初，曹公围袁尚於邺，时袁绍外甥高为并州刺史，沮授说曰：“并州左有恒山之险，右有大河之固，北有强胡，宜速迎尚，并力观变。”不能用，故败。晋惠帝时，并州之地尽为刘元海所有。其後刘曜徙都长安，自平阳已东尽入石勒。至苻坚、姚兴、赫连勃勃并於河东郡置并州。後苻丕为慕容垂所迫，奔於晋阳，称帝一年，为慕容永所灭。後魏复为太原郡。周武帝建德六年，平齐，置六府於并州，後省六府，置并州总管。隋开皇二年废总管，置河北道行台尚书省，今州理是也。九年，废行台，复置并州总管。大业元年废总管，三年罢州为太原郡。隋季延迟，寇盗充斥，炀帝以高祖为山西河东道抚慰大使、太原郡留守，仍遣武贲郎将王威、高君雅为副。时贼帅历山飞众号十万，来寇郡境，刘武周又杀太守王仁恭举兵马邑，俄又攻破汾阳。宫监裴寂、晋阳令刘文静劝高祖举兵，旬日众至数万，威、君雅有疑心，高祖斩之以徇，时大业十三年也。其年入关，克定京邑，高祖辅政。
义宁元年，太原郡仍旧不改。武德九年罢郡为并州总管，三年废总管，四年又置，其年又改为上总管，五年又改为大总管，七年又改为大都督。天授元年罢都督府，置北都，神龙元年依旧为并州大都督府。开元十一年，玄宗行幸至此州，以王业所兴，又建北都，改并州为太原府，立起义堂碑以纪其事。二十一年，分天下州郡为十五道，置采访使以检察非法，太原为河东道。又於边境置节度使以式遏四夷，河东最为天下雄镇，河东节度理太原府，管兵五万五千人马一万四千匹，衣赐一百二十六万疋段，军粮五十万石。掎角朔方天兵军，太原府城内。圣历二年置，管兵二万人，马五千五百匹。€中郡守捉，东南去单于府二百七十里。调露中裴行俭破突厥置管兵七千七百人，马一千二百匹。东南去理所八百馀里。大同军，雁门郡北三百里，调露中突厥南侵，裴行俭开置，管兵九千五百人，马五千五百匹。东南去理所八百馀里。雁门，今代州。横野军安边郡东北百四十里，开元中河东公张嘉贞移置，管兵七千八百人，马一千八百匹。西南去理所九百馀里。
安边郡，今蔚州地界。定襄郡去理所百八十里。管兵三千人。定襄郡，今忻州。
雁门郡去理所五百里。管兵四千人。楼烦郡东南去理所二百五十里。管兵三千人。
楼烦郡，今岚州。岢岚军。楼烦郡北百里。长安中李迥秀置，管兵千人。东南去理所三百五十里。岢，音哿。天宝元年，改北都为北京。今太原有三城，府及晋阳县在西城，太原县在东城，汾水贯中城南流。
府境：东西南北八到：西南至上都一千二百六十里。南至东都八百九十里。东南至仪州三百四十五里。西南至沁州三百四十里。东至赵州五百六十里。北至忻州一百八十里。
正南微东至潞州四百五十里。东北至恒州五百里。
贡、赋：开元贡：人参，黄石钅，柏子仁，蒲萄，甘草，龙骨，特生草，铜镜。赋：布，麻。
管县十三：太原，晋阳，榆次，清源，寿阳，太谷，祁，文水，交城，广阳，阳曲，盂，乐平。
太原县，赤，郭下。开元户二万一千六百五十六。乡四十。元和户垦田本汉晋阳县地，高齐河清四年，自今州城中移晋阳县於汾水东。隋文帝开皇十年，移晋阳县於州城中，仍於其处置太原县，属并州。大业三年罢州，置太原郡，县仍属焉。隋末移入州城，贞观十二年还迁於旧理，在州东二百六十步。
牢山，一名看山，在县东北四十五里。《後魏书》曰：“刘聪遣子粲袭晋阳，猗卢救之，遂猎牢山，陈阅皮肉，山为之赤。”其山出金钅。
潜丘，在县南三里。《尔雅》曰：“晋有潜丘。”隋开皇二年於其上置大兴国观。
洞过水，东自榆次县界流入，西去县三十里入晋阳县界。
阳曲故城，在县东北四十五里。
阳直故城，在县东北二十里。隋开皇十六年改阳曲县，理此。
晋渠，在县西一里。西自晋阳县界流入。汾东地多咸卤，井不堪食，贞观十三年，长史英国公李乃於汾河之上引决晋渠历县经ㄩ，又西流入汾水。
晋阳县，赤。郭下。开元户一万二千八百八十一。乡二十五。元和户本汉旧县也，属太原郡，至後魏并不改。按此前晋阳县理州城中，高齐武成帝河清四年，移晋阳县於汾水东，今太原县理是也。武平六年，於今理置龙山县，属太原郡，因县西龙山为名也。隋开皇三年，罢郡，置并州。十年，废龙山县，移晋阳县理之。大业三年，罢州，为太原郡，县仍属焉。皇朝因之。在州南二里。
悬瓮山，一名龙山，在县西南十二里。《山海经》曰：“悬瓮之山，晋水出焉，其上多玉，其下多铜。”
蒙山，在县西北十里。《十六国春秋》曰“前赵刘征刘琨不克，略晋阳之人，逾蒙山而归”，即谓此也。今山上有杨忠碑，为周将讨齐战胜，隋开皇二年，追纪功烈，始建此碑。忠即文帝之考，谥曰武元皇帝。
汾水，北自阳曲县界流入，经县东二里，又西南入清源县界。
晋水，源出县西南悬瓮山。《水经注》曰：“晋水出悬瓮山，东过其县南。
昔智伯遏晋水灌晋阳，城不没者三版，後人踵其遗迹，盖以为沼。沼水分为二派，其北渎即智氏故渠也，其渎乘高东北注入晋阳城，以周灌溉，东南出城注入汾水。
其南渎，於石塘下伏流，东南出晋阳城南，又东南入於汾。”今按晋水初泉出处，砌石为塘，自塘东分为三派：其北一派名智伯渠，东北流入州城中，出城入汾水；其次派东流经晋泽南，又东流入汾水，此二派即郦道元所言分为二派者也，其南派，隋开皇四年开，东南流入汾水。
洞过水，东自太原县界流入，西入於汾，晋水下口也。《水经注》曰“刘琨之为并州也，刘元海引兵邀击之，合战於洞过”，即是水也。今按此水出沾县北山，沾即今乐平县也，水经县西南二十五里入汾水。
晋泽，在县西南六里。隋开皇六年，引晋水溉稻田，周回四十一里。
府城，故老传晋并州刺史刘琨筑。今按城高四丈，周回二十七里。城中又有三城，其一曰大明城，即古晋阳城也，《左传》言董安于所筑。《史记》云：“智伯攻襄子於晋阳，引汾水灌其城，城不浸者三版。”《春秋後语》云：“智伯攻晋阳，决晋水灌之，城中悬釜而炊。”今按城东有汾水南流，城西又有晋水入城，而《史记》云引汾水，《後语》云决晋水，二家不同，未详孰是。高齐後帝於此置大明宫，因名大明城。姚最《序行记》曰“晋阳宫西南有小城，内有殿，号大明宫”，即此也。城高四丈，周回四里。又一城南面因大明城，西面连仓城，北面因州城，东魏孝静帝於此置晋阳宫，隋文帝更名新城，炀帝更置晋阳宫，城高四丈，周回七里。又一城东面连新城；西面北面因州城，开皇十六年筑，今名仓城，高四丈，周回八里。
故唐城，在县北二里。尧所筑，唐叔虞之子燮父徙都之所也。
三角城，在县西北十九里，一名徙人城。
捍胡城，一名看胡城，在县北二十三里。
受瑞坛，在州理仓城中。义旗初，高祖神尧皇帝受瑞石於此坛，文曰“李理万吉”。
晋阳故宫，一名大明宫，在州城内，今名大明城是也。昔智伯攻赵襄子，襄子谓张孟谈曰：“无箭奈何？”对曰：“臣闻，董安于，简主之才臣也，理晋阳，公宫之垣，皆以艺蒿苦墙之，蒿至於丈。”於是发而试之，其坚则之劲不能过也。公曰：“矢足矣，吾铜少。”对曰：“臣闻，董安于之理晋阳，公宫之室，皆以炼铜为柱质，请发而用之，则有馀铜矣。”高齐文宣帝又於城中置大明宫。
竹马府，在州城中。
汾桥，架汾水，在县东一里，即豫让欲刺赵襄子，伏於桥下，襄子解衣之处。
桥长七十五步，广六丈四尺。
晋祠，一名王祠，周唐叔虞祠也，在县西南十二里。《水经注》曰：“昔智伯遏晋水以灌晋阳，其川上[A12M]，後人蓄以为沼。沼西际山枕水有唐叔虞祠，水侧有凉堂，结飞梁於水上，晋川之中，最为胜处。”《序行记》曰：“高洋天保中，大起楼观，穿筑池塘，自洋以下，皆游集焉。”至今为北都之胜。
介之推祠，在县东五十里。
唐叔虞墓，在县西南十六里。
高齐相国咸阳王斛律金墓，在县西南十七里。
起义堂碑，在乾阳门街。开元十一年，玄宗幸太原所立，御制并书。
晋祠碑，在乾阳门街。贞观二十年，太宗幸并州所置，御制并书。
讲武台，在县西北十五里。显庆五年置。
榆次县，畿。西去府五十六里。开元户一万五千四百三十七。乡三十。本汉旧县，即春秋时晋魏榆地。《左传》曰“石言於晋魏榆”，注曰：“魏，晋邑。
榆，即州理名也。”《史记》曰：“庄襄王二年，使蒙骜攻赵魏榆。”汉以为县，属太原郡。後魏太武帝并入晋阳县，宣武帝复置榆次县。高齐文宣帝省，自今县东十里移中都县理之，属太原郡。十年改中都县又为榆次县，三年罢州为郡，县仍属焉。皇朝因之。
麓台山，俗名凿台山，在县东南三十五里。
洞过水，东自寿阳县界流入，经县南四里，又西南入太原县界。
中都故城，县东十里。高齐移於废榆次城，即今县理是也。
凿台，在县南四里。《水经注》曰：“洞过水西过榆次县南，水侧有凿台，智伯瑶刳腹绝肠，折颈摺颐之处。”《史记》曰：“智氏信韩、魏从而伐赵，攻晋阳，韩、魏杀之於凿台之下。”《说苑》曰：“智氏见伐赵之利，不知榆次之祸。”皆谓此也。今按其台为洞过水所侵，无复遗迹。
原过祠，俗名原公祠，在县东九里。《史记》曰：“智伯率韩、魏攻赵，赵襄子惧，乃奔保晋阳。原过从，後，至於王泽，见三人，自带以上可见，自带以下不可见。与原过竹二节，莫通。曰：‘为我遣赵毋┰。’原过既至，以告襄子。
襄子斋三日，亲自剖竹，有朱书曰：‘赵毋┰，余霍泰山山阳侯天使也。三月丙戌，余将使汝反灭智氏。汝亦立我百邑。’襄子再拜，受三神之令。既灭智氏，遂祠三神於百邑，使原过主之。”
麓台山祠，俗名智伯祠，在麓台山上。
清源县，畿。东北至府三十九里。开元户八千五百四十一。乡十七。元和户本汉榆次县地，《地理志》曰“榆次有梗阳乡，魏戊邑。”按梗阳在今县南百二十步梗阳故城是也，自汉、晋皆为榆次县地。後魏省榆次县，地属晋阳。隋开皇十六年，於梗阳故城置清源县，属并州，因县西清源水为名。大业二年省，又为晋阳县地，武德元年重置。
汾水，经县东，去县九里，又江南入文水县界。
梗阳故县城，春秋晋大夫祁氏邑也，在县南百二十步。《左传》曰“晋杀祁盈，遂灭祁氏，分为七县，魏戊为梗阳大夫”，是也。隋开皇十六年，於其城内置清源县。
鹅城，在县东南二十二里。《晋阳春秋》曰：“永嘉元年，洛阳步广里地陷，有二鹅，色典苍者飞冲天，白者不能飞。苍杂色，故夷之象，刘曜以为己瑞，筑此城以应之。”
阎没墓，在县西南三里。《左传》曰：“梗阳人有狱，魏戊不能断，以狱上。
其大宗赂以女乐，魏子将受之。魏戊谓阎没必谏，许诺退朝，待於庭。馈入，召之。比置，三叹，魏子问之，对曰：‘或赐小人酒，不夕食，馈始至，恐不足。’中置，自咎曰：‘岂将军食之而有不足。及馈之毕，愿以小人之腹为君子之心，属餍而已。’魏子辞梗阳人。”
寿阳县，畿。西南至府一百五十里。开元户五千一百六十七。乡十。元和户本汉榆次县地，西晋於此置受阳寿，属乐平郡，永嘉後省。晋末山戎内侵，後魏太武帝迁戎外出，徙受阳之户於太陵城南，置受阳县，属太原郡。受阳县，即今文水县是也，隋开皇十年改受阳为文水县，又於受阳故城别置受阳县，属并州，即今县是也。大业三年，罢州为太原郡，县仍属焉。武德三年置受州，县改属焉。
贞观八年废受州，县属并州，十一年更名寿阳。
方山，在县北四十里。
洞过水，东自乐平县界流入，在县南五十里，又西南入榆次县界。
马首故城，在县东南十五里。《左传》曰“晋分祁氏之田为七县，韩固为马首大夫”，即其地也。
神武故城，後魏神武郡也，在县北三十里。周废。
太谷县，畿。西北至府七十五里。开元户一万五百九十。乡二十。元和户本汉阳邑县地，属太原郡，今县东十五里阳邑故城是也。後汉明帝以冯鲂为阳邑侯。
後魏太武帝省，景明二年复置阳邑县，属太原郡，即今县是也。高齐及周同。隋开皇三年罢郡，属并州，十八年改阳邑为太谷县，因县西太谷为名。大业三年，罢州为太原郡，县仍属焉。武德三年，分并州之太谷、祁二县於此置太州，六年省太州，复以太谷、祁县属并州。
白璧岭，在县北七十五里。
蒋谷水，今名象谷水，源出县东南象谷，经县北四里，北入清源县界。
阳邑故城，在县东南十五里。
咸阳故城，在县西南十里。秦伐赵筑之，以咸阳兵戍之，因名。
萝蘼亭，俗名落漠城，在县西北十九里。
祁县，畿。北至府一百里。开元户一万五千七百八十二。乡三十。元和户本汉旧县，即春秋时晋大夫祁奚之邑也，《左传》曰：“晋杀祁盈，遂灭祁氏，分为七县，以贾辛为祁大夫。”注曰“太原祁县也。按汉祁县在东南五里故祁城是也，後汉迄後魏并不改。高齐天保七年省，隋开皇十年重置，属并州。武德二年改属太州，六年省太州，还属并州。
帻山，在县东南六十里。
胡甲水，一名太谷水，东南自潞州武乡县界流入，又南入汾州平遥县界。
故祁城，汉祁县城也，在县东南五里。晋大夫贾辛邑。《水经注》曰：“贾辛以貌丑，妻不为言，与之如皋射雉，中之妻乃笑。”按《左传》魏献子谓贾辛曰：“昔贾大夫恶，取妻而美，三年不言，御以如皋射雉，获之，其妻始笑而言。”
注曰：“贾国之大夫。”以此而言，则辛非射雉者，郦道元所引为谬。
赵襄子城，在县西六里。
€州故城，後魏€州城也，在县西二十里。孝武帝永熙中寄理并州界，谓此也。
祁奚墓，在县东南七里。
後汉温序墓，在县西北十四里。序本祁人，死葬洛阳，其子梦序云：“久客思故乡。”乃反葬焉。
後汉周党墓，在县东南十四里。党，广武人，世祖引见，伏而不谒。
高齐唐邕墓，在县东南七十里。碑云“齐尚书令晋昌王。”
文水县，畿。东北至府百一十里。开元户一万二千六百六。乡二十三。元和户本汉大陵县地，属太原郡，今县东北十三里大陵故城是也。後魏省，仍於今理置受阳县，属太原郡。隋开皇十年，改受阳县为文水县，因县西文谷水为名。
皇朝因之。天授元年改为武兴县，神龙元年复为文水县。城甚宽大，约三十里，百姓於城中种水田。
汾水，东北自清源县界流入，经县东十五里，又西南入汾州隰城县界。
文水，西北自交城县界流入，经县西，又南入隰城县界。
大陵城，汉大陵县也，在县东北十里。《史记》曰，赵武灵王游大陵，梦处女鼓琴而歌。异日，数言所梦，想见其状。吴广闻之，因进孟姚焉。
平陶城，汉平陶县城也，在县西南二十五里，属太原郡。後魏改为平遥县，後西胡内侵，迁居京陵塞，在今汾州界。
大于城，在县西南十一里。本刘元海筑，令兄延年镇之，胡语长兄为大于，因以为名。
交城县，畿。东北至府八十里。开元户五千四百十三。乡十二。元和户本汉晋阳县地，开皇十六年分晋阳县置交城县，取迸交城为名，属并州。皇朝因之。
天授二年，长史王及善自山北故交城县移就波村置。
少阳山，在县西南九十五里。其上多玉，其下多赤银。高二百丈，周回二十里。
羊肠山，在县东南五十三里。石磴萦委若羊肠，後魏於此立仓，今岭上有故石墟，俗云太武帝避暑之所。《地理志》上党，壶关亦有羊肠陂，在今潞州界，不谓此也。
狐突山，在县西南五十里。出铁钅。
汾水，西北自岚州静乐县界流入。
文谷水，出县西南文谷。《水经》曰文水出大陵县西山文谷。按大陵县，在今文水县北十三里大陵故城是也。文水发源此城西北，东南流入文水县界，行八十里。
广阳县，畿。西南至府三百六十里。开元户二千六百七十三。乡五。元和户本汉上艾县地，属太原郡。後汉属常山国，晋属乐平郡，後魏改石艾县，属乐平郡不改。隋开皇三年罢郡，改属辽州。大业三年，省辽州後属并州。武德三年，又属辽州。辽州，今太原府乐平县理是也。六年，改属受州，贞观八年废受州後属并州。天宝元年改为广阳县，因县西南八十里广阳故城为名也。
浮山，在县东南三十五里。
泽发水，一名阜浆水，亦名妒女泉，源出县东北董卓垒东。今其泉初出，大如车轮，水色青碧。泉傍有祠，土人祀之，妇人ㄚ服靓妆，必兴雷电，故曰妒女。
故老传此泉中有神似鳖，昼伏夜游。神出，水随神而涌。其水东北流入井陉县界。
废受州城，在县西北三十里。旧名塞鱼城，武德八年因故迹筑，移受州理此，贞观八年废。
井陉故关，在县东北八十里。《史记》曰：“汉二年，韩信与张耳欲东下井陉击赵王，成安君陈馀聚兵井陉口二十万，广武君李左车说成安君曰：‘井陉道狭，车不得方轨，骑不得成列。假臣奇兵三万，从道绝其辎重，不至十日，两将之头，可致戏下。’”馀不从，故败。今按井陉亦名土门。
盘石故关，在县东北七十里。
苇泽故关，在县东北八十里。
董卓垒，在县东北八十里。《水经注》曰：“泽发水出董卓垒东。”
妒女祠，在县东北九十里，泽发水源。
阳曲县，畿。南至府七十里。开元户八千一百二十二。乡十六。元和户。本汉旧县也，属太原郡。黄河千里一曲，曲当其阳，故曰阳曲。按此前阳曲县，今忻州定襄县是也，後汉末移於太原县北四十五里阳曲故城是也。後魏又移於今县南四里阳直故城。隋开皇三年改为阳直县，十年又移於今县东北四十里汾阳故县，十六年改阳直县为汾阳县，因汉旧名也。炀帝又改为阳直县，移理木井城，即今县理是也。武德三年，又於今县西十五里分置汾阳县，属并州。七年省阳直县，改汾阳为阳曲县，因汉旧县也。
方山，在县东六十里。
汾水，西自交城县流入，经县西南，去县三十里，又东南入太原县界。
县城，故木井城也，东魏孝静帝筑。城中有井，以木为，因名之。
狼孟故城，在县东北三十六里。《史记》曰“始皇十五年，大兴兵，至太原，取狼孟”，是也。汉以为县，属太原郡，晋末省。按城左右狭涧幽深，南面大壑，俗谓之狼马涧。旧断涧为城，今馀壁犹存。
故盂城，汉盂县也，本春秋时晋大夫祁氏邑，在县东北八十里。《左传》曰：“晋杀祁盈，遂灭祁氏，分为七县，以盂景为孟大夫。”汉以为县。
石岭镇，在县东北七十里。
盂县，畿。西南至府二百二十里。开元户五千二百七十六。乡十。本汉旧县，属太原郡，後汉及晋不改。按此前盂县，在今县西南阳曲县东北八十里，故盂县城是也。後魏省，地属石艾县。隋开皇十六年分石艾县置原仇县，属辽州，因原仇故城为名，即今县是也。大业二年，改原仇为盂县，因汉旧名，属并州。皇朝因之。武德三年，割并州之盂、寿阳二县於此置受州，贞观八年省受州，盂县复属并州。
白马山，在县东北六十里。《山海经》曰：“白马之山，其阳多玉石，其阴多铁及赤铜，木马之水出焉。”山上有白马关，後魏所置。
原仇山，在县北三十里。出人参、铁钅。县取此山为名。
滹沱水，西自代州五台县界流入，南去县百里。
县城，本名原仇城，亦名仇由城。按《韩子》曰“智伯欲伐仇由国，道难不通，铸大钟遗之。仇由大悦，除涂将内之，赤章曼支谏不听，断毂而驰，仇由以亡”，盖其地也。
乐平县，畿。西南至府三百里。开元户二千六百八十九。乡五。元和户本汉沾县，属上党郡。沾音丁念反。晋於此置乐平郡，沾县属焉，又别置乐平县。
後魏太武帝省乐平郡及县。（晋）孝明帝於今仪州和顺县重置乐平郡及县，高齐移理沾城，即今县是也。隋开皇十六年，於此置辽州，县属焉。大业二年，省辽州，以乐平属并州。皇朝因之。武德六年属受州，贞观八年省受州，县改属并州。
少山，一名河逄山，在县西南三十里。《福地记》曰：“河逄山，在乐平沾县，高八百丈，可避兵水，此即恒山之佐命也”。
沾岭，在县西三十里。
清漳水，出县西南少山。《山海经》曰：“少山，清漳水出焉。”今按清漳出乐平，浊漳出潞州长子县界。
县城，即汉沾县城也，隋文帝更加修筑。
昔阳故城，一名夕阳城，在县东五十里。《左传》曰：“晋荀吴假道於鲜虞，遂入昔阳，灭肥子绵皋归。”七国时，赵戍於此。
汾州，西河。望。开元户五万三千七十六。乡一百一十四。元和户八千三百四。乡一百一十八。
《禹贡》冀州之域。其在虞舜十二州及周，皆属并州。春秋时为晋地，後属魏，谓之西河，子夏居西河，吴起为西河守，皆谓此也。秦属太原郡。汉武帝元朔四年置西河郡，领县三十六，理富昌县是也。後汉徙理离石，即今石州离石县也。献帝末荒废，魏黄初二年，乃於汉兹氏县置西河郡，即今州理是也。晋惠帝时，为刘元海所攻破，郡遂废。後魏孝文帝太和八年，复於兹氏旧城置西河郡，属吐京镇。按吐京镇，今隰州西北九十里石楼县是也，十二年改吐京镇为汾州，西河郡仍属焉。明帝时为胡贼所破，因北移西河郡理平阳界，高齐又於此城置南朔州。周武帝废南朔州，宣帝於此置汾州。隋大业三年废汾州，还於隰城县置西河郡，皇明初改为浩州，武德三年又改浩州为汾州。
州境：东西一百六十四里。南北二百八十五里。
八到：西南至上都一千九十里。东南至东都九百三十里。东北至太原府一百七十里。东南至沁州二百六十里。西北至石州一百六十里。东南至潞州四百四十里。西南至隰州二百七十里。
贡、赋：开元贡：龙须席，石膏。赋：布，麻，菽，粟。
管县五：西河，孝义，介休，灵石，平遥。
西河县，望，郭下。开元户一万二千三百七十五。乡二十五。本汉兹氏县也，曹魏於此置西河郡，晋改为国，仍改兹氏县为隰城县，上元元年改为西河县。今城内有晋西河王斌碑，文字残缺。
谒泉山，在县东北四十里，一名隐泉山，上有石室，去地五十馀丈，顶上平地可十顷，相传以为子夏石室。
比干山，在县北一百一十里。
文湖，一名西河泊，在县东十里。多蒲鱼之利。
八门城，在县北十五里。刘元海遣将乔嵩攻西河，筑营自固，营有八门，因名。
卜商祠，在县北四十里。
孝义县，紧。西北至州三十五里。开元户一万六百八十五。本汉兹氏县地，曹魏移西河郡中阳县於今理，永嘉後省入隰城。後魏又分隰城於今灵石县界三十里置永安县，贞观元年以县名与涪州县名同，改为孝义，因县人郭兴有孝义，故以名焉。
胜水，在县南一里。
团城，在县西北十八里。後魏筑以防稽胡，其城纡曲，故名团城。
魏文侯坟，在县西五里。
段干木墓，在县东北二十五里。
介休县，望。西北至州六十五里。开元户一万一千三百八十三。乡二十二。
本秦、汉之旧邑，在介山西，因名之。後魏明帝时为胡贼所破，至孝静帝更修筑，迁朔州军人镇之，因立为南朔州，但领军人不领郡县，其介休县仍属汾州。高齐省介休入永安县。周武帝省南朔州，复置介休县，宣帝改介休为平昌县，隋开皇末又改平昌为介休县。义宁元年於县置介休郡，武德元年改郡为介州。贞观元年废介州，以县属汾州。
介山，在县西南二十里。
雀鼠谷，在县西十二里。
汾水，在县北十二里。
邬城泊，在县东北二十六里。《周礼》“并州之薮曰昭馀祁”，即邬城泊也。
郭林宗坟，在县东三里。周武帝时，除天下碑，唯林宗碑诏特留。
灵石县，上。北至州一百二十里。开元户三千七百三十一。乡八。本汉介休县地，隋开皇十年，因巡幸开道得瑞石，遂於谷口置县，因名灵石。皇朝因之。
介山，在县东四十二里。
汾河，在县北十步，深一丈，阔三丈。
贾胡堡，在县南三十五里。义宁元年，义师次於霍邑，隋将宋金刚拒不得进，屯军此堡，有霍山神见灵，事已具於霍邑县叙事。
平遥县，望。西北至州八十里。开元户一万八千九百七。乡三十八。本汉平陶县地，属太原郡，後汉隶西河郡。魏以太武帝名焘，改平陶为平遥。隋属西河郡，义宁元年於介休县置介休郡，以平遥县属焉。武德元年，於此置介州，县属不改。贞观元年省州，县属汾州。
麓台山，在县东南五十二里。
京陵故城，在县东七里。汉京陵县，晋九原地也，《礼记》注云“九原，晋卿大夫之墓地也”。
中都故城，在县西十二里，属太原郡，汉文帝为代王都於此。
沁州，阳城。中下。开元户六千五百八十。乡一十三。元和户二千二百二十。
乡一十三。
《禹贡》冀州之域。春秋时其地属晋，战国时属韩，在秦为上党郡地。今州即汉上党郡之远县地也，隋开皇十六年於此置沁州，因州东沁水为名。大业二年省沁州，武德元年重置。
州境：东西一百五十里。南北二百六十四里。
八到：西南至上都一千二十里。东南至东都六百三十里。西南至晋州二百九十里。西北至汾州二百六十里。东北至太原府三百四十里。西至晋州霍邑县一百五十里。东南至潞州三百三十里。
贡、赋：开元贡：龙须席。赋：麻布。
管县三：沁源，和川，绵上。
沁源县，中。郭下。开元户二千二百五十四。乡五。本汉远县地，旧在今县南百五十里孤远故城是也，语音讹转，故以“”为“孤”耳。後魏庄帝於今理置沁源县，因沁水为名也，属义宁郡。隋开皇三年罢郡，县属晋州。十六年置沁州，县属焉。
霍山，一名太岳，在县西七十八里。
沁水，自绵上县界流入，在县东一里。
和川县，中下。北至州七十里。开元户二千八十。乡四。本汉远县地，後魏庄帝於今县南九里置义宁县，属义宁郡。隋开皇三年罢郡，改属晋州。十六年置沁州，县属焉。十八年改为和川县。大业三年省，武德元年重置。
乌岭，在县西十六里。
沁水，在县东十里。
弃波水，在县东八十步。
冀缺墓，在县南三十六里。
绵上县，中下。西南至州七十六里。开元户一千八百一十五。乡四。本汉远县地，隋开皇十六年置绵上县，属沁州，以县西界有绵上地，因以为名。
羊头山，一名谒戾山，在县东北五十里。沁水所出。
沁水，一名少水，出县东南二十四里覆甑山。《左传》曰“齐侯伐晋，封少水为京观”也。
霍山，在县西南八十里。
仪州，乐平。下。开元户七千九百七十五。乡一十九。元和户一千六百五十一。乡二十。
《禹贡》冀州之域。春秋时其地属晋，战国属韩，秦为上党郡地。今州理即汉上党郡之涅氏县地也，後汉於此置阳阿县，属上党郡。晋改为阳，属乐平郡。後魏明帝改阳为辽阳，隋开皇十六年，於阳故城置辽山县，属并州，即今州理是也。武德三年，於此置辽州，八年改为箕州，因辽山县界箕山为名。
先天元年，以与玄宗讳同声，改为仪州，因州东夷仪岭为名也。
州境：东西二百五十里。南北一百九十五里。
八到：西南至上都一千六百四十里。西南至东都七百八十里。西北至太原府三百四十五里。西至太原府祁县三百里。正东微南至州三百六十里。南至潞州三百一十里。北至太原府乐平县一百十里。
贡、赋：开元贡：人参三十两。
管县四：辽山，榆社，平城，和顺。
辽山县，中，郭下。开元户二千一百九十。乡五。本汉涅氏县地，後汉於此置阳阿县，属上党郡。晋改为阳县，属乐平郡。後魏明帝改为辽阳。隋开皇十六年改置辽山县，因县西北辽山为名。皇朝因之。
箕山，在县东四十五里。上有许由冢。按《司马迁传》曰“余登箕山，上有许由冢”，则在今洛州阳城县，不当在此。
（玉）〔五〕指山，在县东五十里。
祝融祠，在县北二里。
榆社县，中。东至州一百一十里。开元户二千七百一十。乡六。本汉涅氏县地，晋於今县西北三十五里置武乡县，属上党郡。石赵时，改属武乡郡。隋开皇十六年，於此置榆社县，属韩州，今潞州襄垣县是也。因县西北榆社故城为名。
大业二年省，义宁二年又置。武德三年，於县置榆州，县属焉。六年废榆州，以县属辽州，後属仪州。县城，故武乡城也，石勒时筑。《前赵录》曰：“石勒上党武乡人，僭号後还，令曰：‘武乡吾之丰、沛，其复之三世。’”
石勒沤麻池，在县北三十里。即勒微时与李阳所争处，今枯涸才有处所。
平城县，下。东南至州六十里。开元户九百五十四。乡三。本汉涅氏县也，晋置武乡县，地属焉。隋开皇十六年，於赵简子所立平都故城置平城县，属辽州。
大业三年改属并州。下德三年改属榆州，六年省榆州，改属辽州，贞观八年改属箕州，先天元年改属仪州。
八赋岭，在县西南三十里。武乡水所出。
和顺县，中。南至州八十五里。开元户二千一百二十九。乡五。本汉沾县地，即韩之阏与邑也。《史记》曰“秦伐韩阏与，赵惠文王使赵奢救之，大破秦师”，即此地也。隋开皇十年，於今理置和顺县，属并州，因县东北和顺故城以为名。
九京山，在县西十里。
清漳水，在县北。

●卷第十四
◎河东道三岚州石州忻州代州蔚州朔州€州岚州，楼烦。下。开元户一万七百二十六。乡二十二。元和户六千三百八十二。乡三十三。
《禹贡》冀州之域。周并州之域。春秋时属晋，晋灭後为胡楼烦王所居，赵武灵王破以为县。秦为太原郡地，在汉即太原郡之汾阳县地也。汉末大乱，匈奴侵边，自定襄已西尽€中、雁门、西河之遂空。建安中，曹公纠率散亡，立新兴郡，晋末陷刘元海。後魏於今理置岚州，因州西岢音哿。岚山为名也。隋大业四年，於静乐县界置楼烦郡，因汉楼烦县为名。隋乱陷贼，武德四年平刘武周置东会州，六年省东会州，重置岚州。天宝元年改为楼烦郡，乾元元年复为岚州。
州境：东西三百一十里。南北二百七十八里。
八到：南至上都取太原路一千五百八十里，取石、隰路一千三百七十五里。
东南至东都一千二百一十里。东至忻州二百四十里。西至黄河一百八十里。河上有合河关，从关西至麟州一百二十里。南至石州二百四十里。东北至朔州三百七十四里。东南至太原府三百三十里。东北至代州三百里。
贡、赋：开元贡：熊皮，石蜜。赋：布，麻。
管县四：宜芳，静乐，合河，岚谷。
宜芳县，上。郭下。开元户五千五百二十四。乡十一。本汉汾阳县地，属太原郡。後魏於此置岢岚县，隋开皇十八年改为汾源县，大业四年改汾源为静乐县。
八年，分静乐置岚城县，属楼烦郡，武德四年改为宜芳县。
岢岚山，在县北九十八里。高二千馀丈，西北与雪山相接。
岢岚镇，在县西北九十八里。
秀容故城，在县南三十里。刘元海感神而生，姿容秀美，因以为名也。
静乐县，上。西至州四十五里。开元户三千四百八十七。乡七。本汉汾阳地，城内有堆阜三，俗名三堆城。隋开皇三年，自今宜芳县北移岢岚县於三堆城，十八年改为汾源县，大业二年，改为静乐县。武德四年於县置北管州，因管涔山为名。六年省，县属岚州。
管涔山，在县北一百三十里。汾水源出焉。初，刘曜隐於此山，山神使二童子献剑於曜曰：“管涔山王使谒赵皇帝献剑。”
伏戎城，在县北八十里。隋楼烦郡所理也。
隋汾阳故宫，在县北一百二十里。
楼烦关，在县北一百五十里。
天池，在县北燕京山上。周回八里，阳旱不耗，阴霖不溢。故老言，尝有人乘车，风飘堕池，有人获车轮於桑乾泉。後魏孝文帝以金珠穿鱼七头放此池，後亦於桑乾泉得之。隋炀帝尝於池南置宫，每夜风雨吹破，宫竟不成。今池侧有祠，谓之天池祠。
合河县，中。东至州一百八十里。开元户一千八百五十九。乡四。本汉汾阳县地，後魏於蔚汾谷置蔚汾县，属神武郡。隋开皇三年罢郡，县属石州。大业二年，改为临泉县，四年属楼烦郡。武德七年改为临津县，属岚州。贞观元年改为合河县，以城下有蔚汾水西与黄河合，故曰合河。
黄河，在县西二里。
合河关，在县北三十五里。
蔚汾关，在县东七十里。
隋长城，起县北四十里，东经幽州，延袤千馀里，开皇十六年因古迹修筑。
岚谷县，中。南至州九十里。开元户四千六百五十七。乡五。隋大业三年置岢岚镇、压草城、川贼路。长安三年，於此置岚谷县，景龙年废，开元十二年重置，因岚谷为名。
石州，昌化。下。开元户九千二百六十二。乡三十二。元和户五千二十。乡三十二。
《禹贡》冀州之域，虞及周属并州。春秋时属赵。亦为白狄之地，今步落稽其胄也。在秦为西河郡之离石县。灵帝末，黄巾大乱，百姓南奔，其郡遂废。魏黄初三年复置离石县，晋惠帝末刘元海起於河西，攻陷郡县，其离石又没於贼。
石勒时改为永石郡，後魏明帝改为离石镇。高齐文宣帝於城内置西汾州，周武帝改为石州。隋大业二年，又为离石郡，武德元年改为石州，五年置总管，七年改为都督，贞观六年复为石州。
州境：东西一百九十里。南北三百三里。
八到：西南至上都一千二百五十里。东南至东都一千九十里。东南至汾州一百六十里。西渡河至绥州二百三十里。正南微东至隰州二百五十里。北至岚州二百五十里。
贡、赋：开元贡：胡女布三端，龙须席五岭，麝香，蜜蜡。赋：麻，布。
管县五：离石，平夷，定胡，临泉，方山。
离石县，中。郭下。开元户二千七百七十三。乡五。本汉旧县也，属西河郡，县东北有离石水，因取名焉。汉末荒废，魏黄初复置，後陷刘元海。石勒改为永石郡。高齐文宣帝於此置昌化县，属怀政郡。後周复为离石，属石州。隋氏不改，皇朝因之。
离石山，今名赤洪岭，在县西五十步。高欢大破尔朱兆於赤洪岭，盖此处也。
卢城，在县东二十里。晋并州刺史刘琨所筑，以攻刘曜。
平夷县，中。东至州五十一里。开元户一千五百七十一。乡四。本汉离石县地，周宣帝割县西五十一里置平夷县，属石州。隋氏不改，皇朝因之。
黄河，西去县一百四十五里。
宁乡水，在县西南一百五十步。
定胡县，中。东至州九十五里。开元户二千六百九。乡五。本汉离石县地，周宣帝大象元年於此置定胡县，隋因之。武德三年於县置西定州，贞观二年废州置孟门县，七年废县为孟门镇，八年废镇复为定胡县。
黄河，去县西二百步。
孟门镇，在县西一百步，河东岸。
临泉县，中下。南至州一百七十里。开元户一千五百九十六。乡五。本汉离石县地，周大象元年，於此置乌突郡乌突县。隋开皇元年改为乌突郡为太和郡，乌突县为太和县。三年废郡，以太和县属石州。武德三年，改太和县为临泉县。
临泉水，在县北一百步。县因此水为名。
黄河，在县北二十里。
方山县，中。南至州九十里。开元户一千三百五十三。乡四。本汉离石县地，高齐文宣帝於此县北六十八里置良泉县，属离石郡。隋大业三年移就今县南三十五里方山置，故名方山。贞观十一年移於今理。
赤洪水，在县南五十里。
三角戍，在县北七十三里。
忻州，定襄。下。开元户一万四千三百三十八。乡二十八。元和户四千二百四。乡二十九。
古并州之域。春秋时为晋地，战国为赵地，秦为太原郡也，今州即汉太原郡之阳曲县也。按汉阳曲县在今州东四十五里定襄县理是也，後汉末大乱，匈奴侵边，自定襄已西尽€中、雁门之遂空，曹公立新兴郡以安集之，理九原，即今州是也。後魏宣武帝又於今州西北十八里故州城移肆州理此，因肆卢川为名也。
隋开皇十八年改置忻州，因州界忻川口为名也。大业二年省忻州。义旗初又置新兴郡，武德元年废郡，复置忻州。二年陷刘武周，四年武周平，依旧置忻州。
州境：东西一百四十五里。南北八十六里。
八到：西南至上都一千四百四十里。南至东都一千七十里。东北至代州一百六十里。西至岚州二百四十里。南至太原府一百八十里。
贡、赋：开元贡：麝香，扇十五枝。赋：麻，布。
管县二：秀容，定襄。
秀容县，上。郭下。开元户七千一百三十八。乡十一。本汉阳曲县地，属太原郡。後汉末於此置九原县，属新兴郡。後魏庄帝於今县东十里置平寇县。隋开皇十八年，於此置忻州，又於今县西北五十里秀容故城移後魏明元所置秀容县於今理，属忻州。国朝因之。
滹沱水，在县东三十二里。
定襄县，上。东至州四十五里。开元户五千五百三十二。乡十七。本汉阳曲县，属太原郡。黄河千里一曲，县当其阳，故曰阳曲。後魏末移阳曲县於太原界，仍於此城置定襄县，属新兴郡。高齐省，武成帝移平寇县於此。隋开皇十年移平寇於崞城，今代州崞县是也。武德四年，分秀容县於汉阳曲城重置定襄县。
圣阜，今名圣人阜，在县东北二十里。石上手足迹犹存。
滹沱水，西自秀容县界流入。
代州，雁门。中都督府。开元户一万五千七十七。乡二十八。元和户二千一百二十。乡四十。
古并州之域。春秋时为晋地，战国时属赵。《史记》曰：“赵襄子与韩、魏共灭智伯，分晋地，则赵有代、句注之北。”今按句注在州西北三十五里，雁门县界西陉山是也。秦置三十六郡，雁门是其一焉。汉因之。後汉末，匈奴侵边，其地荒废。周宣帝大象元年，自九原城移肆州於今理，隋开皇五年改肆州为代州，大业三年改为雁门郡。隋氏丧乱，陷於寇境，武德四年平代，置代州都督府。
州境：东西三百二十里。南北三百二十八里。
八到：西南至上都一千六百里。南至东都一千二百三十里。北至朔州一百二十里。西至岚州三百里。东北至蔚州四百里。东南取崩石岭至恒州五百四十里。
贡、赋：开元贡：雕翎五具，麝香。〔赋：布，麻。〕管县五：雁门，繁，五台，唐林，崞。
雁门县，上。郭下。开元户五千二百二十一。乡十。本汉广武县地，属太原郡，後魏改属雁门郡。隋开皇三年罢郡，县仍属肆州。後改肆州为代州，县属不改。十八年改广武县为雁门县，盖避太子之讳也。国朝因之。
夏屋山，在县东北三十五里。《史记》曰：“赵襄子北登夏屋，诱代王，使厨人操铜斗击杀之，遂有代地。”
句注山，一名西陉山，在县西北三十里。晋咸宁元年句注碑曰：“盖北方之险，有卢龙、飞狐，句注为之首，天下之阻，所以分别内外也。”汉高祖欲伐匈奴，不从娄敬之说，械系於广武，遂逾句注，困於平城，谓此地也。
河神祠，在县南。开元九年，并州刺史张说奏置。
繁县，中西至州六十里。开元户一千五百九十三。乡五。本汉旧县，属雁门郡。汉末匈奴侵寇，旧县荒废，晋又置繁县，周省。隋开皇十八年重置於今县东六十里大堡戍，大业十二年移於武州城。圣历二年，以县在平川，难於固守，遂东移於今理。其城三面枕涧，东接峻坂，极为险固。
泰戏山，一名武夫山，在县东南九十里。滹沱水出焉。
五台县，中。西北至州一百二十里。开元户二千一百六十五。乡五。本汉虑县，虑，音闾。，音夷。属太原郡，因虑水为名也。晋省，後魏孝文帝复置，即今县理是也，属新兴郡。高齐改为雁门郡。隋大业二年改为五台县，因山为名也。
五台山，在县东北百四十里。《道经》以为紫府山，《内经》以为清凉山。
虑水，在县北十五时。
唐林县，中。东北至州一百一十里。本汉广武县地，证圣元年分五台、崞二县置武延县，唐隆元年改为唐林县。
滹沱水，在县东。
沙河，在县南二里。
崞县，中。东北至州五十里。开元户二千七百四十八。乡五。本汉旧县，因山为名，属雁门郡。汉末荒废，晋初又置，魏改为崞山县，後魏宣武帝移雁门郡理此。隋开皇十年移平寇县於此，属代州，大业二年改为崞县。
滹沱水，在县东二百步。
蔚州，兴唐。下。开元户四千八百八十七。乡十一。元和户一千五百六十三。
乡十二。
《禹贡》冀州之域。虞及周属并州。《周礼》“并州川曰沤夷，浸曰涞、易”，今沤夷在灵丘，涞、易在飞狐，皆在州境。春秋时其地属晋，战国时属赵，襄子杀代王有其地，後武灵王置€中、雁门、代郡。秦亦为代郡。汉元年，项羽徙赵王歇为代王。二年，陈馀迎歇还赵，歇又立馀为代王。三年，韩信斩陈馀，置代郡，领县十八。东魏孝静帝又於此置北灵丘郡，周宣帝於今理置蔚州。隋大业三年，罢州置雁门郡。武德四年平刘武周，重置蔚州。
州境：东西南北八到：西南至上都二千里。南至东都一千六百三十里。东北至妫州界孔岭关一百里，从关至妫州一百五十里。东至易州山路三百六十里。东南至定州取辘轳山路四百九十里。东至恒州取秦岭路四百九十里。西至朔州二百八十里。西南至代州四百里。北至天成军一百八十里。
贡、赋：开元贡：熊皮，豹皮。赋：麻，布。
管县三：兴唐，灵丘，飞狐。
兴唐县，下。郭下。开元户一千四百七十二。乡四。本灵丘县也，开元十二年於州东北一百三十里横野军子城南置安边县，属蔚州，天宝元年改为安边郡，仍自灵丘移州理於安边城。至德二年改为兴唐郡，仍改安边县为兴唐县。
倒刺山，在县东七十里。亦号雪山，俗传灵仙所居，与五台山略等。
沤夷河，亦曰瓠<卢瓜>河，上槽狭，下流阔，有似瓠<卢瓜>，因名。
大韭多生於山及平野，魏孝文所种，以济军需，後沃壤处皆长三尺，叶广於马蔺，但味少短耳。
横野军，置在州城内。
灵丘县，中下。东北至州一百三十里。开元户二千四百二十一。乡五。本汉旧县，属代郡，後汉省。东魏孝静帝重置，属灵丘郡。隋开皇三年罢郡，县属蔚州。大业二年省蔚州，改属代州。隋末陷贼，武德六年又置灵丘县，属蔚州。
太白山，在县南十里。山有锺乳穴，其深不测，仰望穴中，乳如悬穗焉。
石铭陉岭，在县西北八十里。上有石铭，题言“冀州北界”，故谓石铭陉。
隘门山，亦曰隘口，在县东南十五里。壁立直上，层崖刺天，有石道极险狭，後魏明元帝置义仓之所。
沤夷水，一名氵寇水，出县西北高是山。《周礼》曰“并州其川沤夷”，谓此也。
兹水，出县西枝回山，悬河五丈，湍激之声，响动山谷，樵伐之士，咸由此度，巨木沦氵胥，久乃方出，或落崖石，无不粉碎也。《土地记》云：“枝回岭与高是山连麓接势。”
开皇长城，西自繁县，经县北七十里，东入飞狐县界。
赵武灵王墓，在县东三十里。
飞狐县，下。西至州一百五十里。开元户九百九十二。乡三。本汉广昌县地，属代郡，後汉属中山国，晋又属代郡。隋开皇三年改属蔚州，仁寿元年改为飞狐县，因县北飞狐口为名也。隋末陷贼，武德六年重置，寄理今易州遂城县界，遥属蔚州，贞观五年移还今所。
磨笄山，在县东北一百五十里。赵襄子姊为代王夫人，襄子既杀代王，迎其姊，夫人曰：“以弟慢夫，非仁也。以夫怨弟，非义也。”磨笄自刎。百姓闵之，为立祠。
倒刺山，在县东北一百二十里。出佳大黄。
飞狐道，自县北入妫州怀戎县界，即古飞狐口也。郦食其说汉王曰“杜白马之津，塞飞狐之口”，此言皆一方之厄也，又刘琨自代出飞狐口奔於安次，亦谓此道也。
三河冶，旧置炉铸钱，至德以後废。元和七年，中书侍郎平章事李吉甫奏：“臣访闻飞狐县三河冶铜山约数十里，铜钅广至多，去飞狐钱坊二十五里，两处同用拒马河水，以水斛销铜，北方诸处，铸钱人工绝省，所以平日三河冶置四十炉铸钱，旧迹并存，事堪覆实。今但得钱本，令本道应接人夫，三年以来，其事即立，救河东困竭之弊，成易、定援接之形。制置一成，久长获利。”诏从之。
其年六月起工，至十月置五炉铸钱，每岁铸成一万八千贯。时朝廷新收易、定，河东道久用铁钱，人不堪弊，至是俱受利焉。
朔州，马邑。下。开元户六千二十。乡十三。开和户七百二十九。乡十六。
《禹贡》冀州之域。虞及周为并州之地。春秋时为北狄地，战国时属赵。秦为雁门郡地，在汉即雁门郡之马邑县也。《史记》曰：“匈奴围韩王信於马邑，信降凶奴。”按马邑即今州理是也，汉末大乱，郡遂荒废，建安中曹公又立马邑县，属新兴郡。晋改属雁门郡，晋乱，其地为猗卢所据，刘琨表卢为大单于，封代公，徙马邑。後魏都代，地属畿内。孝文帝迁洛之後，又於定襄故城置朔州，葛荣之乱，州郡又废，高齐文宣帝又於马邑城置朔州，即今理是也。武成帝置北道行台，周武帝置朔州总管。隋开皇罢总管，大业三年罢州为马邑郡，皇朝改为朔州。
州境：东西四百八十里。南北九十七里。
八到：西南至上都一千七百二十里。南至东都一千三百五十里。东至蔚州三百五十里。北至单于大都护府三百五十里。东北至€州三百四十里。西南至岚州三百七十四里。
贡、赋：开元贡：白雕翎四具。
管县二：鄯阳，马邑。
鄯阳县，中。郭下。开元户三千六百五十八。乡十八。本汉马邑县，属雁门郡，汉末荒废。建安中又置，属新兴郡。晋又属雁门郡，晋末又废。高齐於此置招远县，属郡不改。隋开皇三年罢郡，改属朔州。大业元年改为鄯阳县。
句注山，在县东八十里。
河水，在县西三百里。
州城，本汉马邑城也。昔秦入筑城於武周塞以备胡，城将成而崩者数矣，有马驰走，周旋反覆，父老异之，因依而筑城，乃不崩，遂名马邑。
马邑县，中。西至州三十里。开元户二千三百八十。乡五。本鄯阳县地，开元五年，分鄯阳县於州东三十里大同军城内置马邑县，建中年，河中节度使马燧权移州於马邑县焉。
桑乾河，在县东三十里。
€州，€中。下。开元户三千一百六十九。乡七。元和户。乡七。
《禹贡》冀州之域。虞及周属并州。春秋时为北狄地。战国时其地属赵，其後武灵王自代至高阙为塞，而置€中、雁门、代郡。今州即秦雁门郡地，在汉雁门郡之平城县也。《史记》曰，汉七年，韩王信亡走匈奴，上自将逐之。遂至平城，为匈奴所围，用陈平秘计得出是也。汉末大乱，匈奴侵边，自定襄以西，€中、雁门、西河遂空。曹公鸠集荒散，又立平城县，属新兴郡。晋又改属雁门，晋乱，刘琨表封猗卢为代王，都平城。後魏道武帝又於此建都，东至上谷军都阙，西至河，南至中山隘门塞，北至五原，地方千里，以为甸服。孝文帝改为司州牧，置代尹。孝文帝迁都洛邑，改置恒州。孝昌之际，乱离尤甚，恒、代之北，尽为邱墟，高齐文宣帝天保七年置恒安镇，徙豪杰三千家以实之，今名东州城。其年废镇，又置恒州。周武平齐，州郡并废，又於其所置恒安镇，属朔州。自周迄隋，仍为镇也。隋乱陷贼，武德四年平刘开周置北恒州，七年废。贞观十四年，自朔州北界定襄城移€州及定襄县於此，後为默啜所破，移百姓於朔州。开元十八年，复置€州及€中县。
州境：东西一百七十七里。南北四百九十里。
八到：西南至上都一千九百六十里。南至东都一千五百九十里。东至幽州七百里。西至静边军一百八十里。东至清塞城一百二十里，又东至天成军六十里，又东至纳降守捉九十里，与幽州分界。西南至太原府七百里。
贡、赋：开元贡：雕翎五具。赋：布，麻。
〔管县一：€中。〕€中县，中。本汉平城县，属雁门郡。汉末大乱，其地遂空。魏武帝又立平城县，属新兴郡。晋改属雁门郡。後魏於此建都，属代尹，孝文帝改代尹为恒州，县属不改。隋为€内县属马邑郡。贞观十四年，〔自〕朔州北界定襄城移於此，後为默啜所破，移百姓至朔州。开元十八年，改置€中县，属€州。
白登山，在县东北三十里。
火山，在县西五里。山有火井，深不见底，以草投之，则烟腾火发。有火井祠。
纥真山，在县东三十里。虏语纥真，汉言三十里。其山夏积雪霜。
单于台，在县西北四十馀里。汉武帝元封元年，勒兵十八万骑出长城，北登单于台，即此也。

●卷第十五
◎河东道四泽潞节度使潞州，上党。大都督府。开元户六元四千二百七十六。乡一百三十三。元和户一万七千八百。乡一百二十。今为泽潞节度使理所。
管州五：潞州，泽州，邢州，州，慈州。慈、邢、本河北道，今属泽潞节度使管内。县三十七。都管户二万六千二百四十三。
《禹贡》冀州之域。殷时为黎国。春秋时属晋，又兼有潞子之国。潞子婴儿，为晋所灭。战国时属韩，别为都，以其远韩近赵，至赵孝成王时，冯亭以上党降赵，复为赵地。秦为上党郡地。後汉末，董卓作乱，移理壶关城，即今州理是也。
周武帝建德七年，於襄垣县置潞州，上党郡属焉。隋开皇十年罢郡，自襄垣县复移潞州於壶关，即今州是也。州得名，因潞子之国。武德元年，又於襄垣县置韩州，贞观十七年废。开元十七年，以玄宗历试尝在此州，置大都督府。
州境：东西二百九十三里。南北三百三十六里。
八到：西南至上都一千三百三十里。南至东都四百七十里。北至仪州三百一十里。东北至州四百五十里。东取穴陉岭路至相州三百五十里。西至晋州三百九十里。东南至泽州一百八十七里。西北至沁州二百一十里。
贡、赋：开元贡：人参，墨。赋：麻，布。
管县十：上党，长子，屯留，潞城，壶关，黎城，铜，乡，襄垣，涉。
上党县，望。郭下。开元户一万一千三百八十三。乡二十二。本汉壶关县也，隋开皇中分壶关置上党县，属潞州。《释名》曰：“党，所也，在于山上，其所最高，故曰上党。”
鸡鸣山，一曰火山，在县东南七十六里。
浊漳水，在县西南二十二里。
州城，汉壶关县也。《上党记》曰：“曹公之围壶关，起土山於城西北角，穿地道於城西，内筑界城以遮之。”
五龙祠，在县东南二十里五龙山上。慕容永所立，以祭五方神。
冯亭墓，在县西五里。
长子县，紧。东北至州五十二里。开元户二万二百六十六。乡三十三。汉旧县，本春秋时地名，《左传》曰“晋人执卫行人石买於长子”，是也。慕容永僭号於此，称西燕，为慕容垂所灭。隋开皇九年，移寄氏县理此，属潞州，十八年改寄氏为长子县。
发鸠山，在县西南六十五里。浊漳水出焉。
羊头山，在县东五十六里。後汉安帝时，羌寇河东，以任尚为御史，击破於羊头山，谓此也。
神农城，《後魏风土记》曰：“神农城在羊头山上，山下有神农泉，即神农得嘉之所。”
武讫岭，在县西四十五里。《风土记》曰：“秦、赵战於长平，赵军败退，秦将白起逐至此，名曰武讫岭。”
（屯）留县，上。东南至州六十四里。开元户八千一百六十六。乡十七。本晋邑，《春秋》曰“晋人执卫行人孙蒯于纯留”，是也。汉以为县，属上党郡。
高齐省，隋开皇中重置，属潞州。
绛水出县西南方山，去县八十四里。
潞城县，上。南至州四十里。开元户七千四百六十四。乡十六。本汉潞县，属上党郡，即春秋时赤狄潞子婴儿国也，晋灭之。後魏太武帝改潞县为刈陵县，属襄垣郡。隋开皇十六年，於此置潞城县，属潞州。
黄阜山，在县西北二十五里。刘聪将綦毋刿败晋将崔恕於黄阜。
漳水，一名潞水，在县北。阚る曰：“潞水在县北，为冀州浸，即漳水也。”
按王猛与慕容评相御於潞川，评鬻水与军人绢匹水二石，则此无他大川可以为浸，所有唯漳水耳，故土俗尚谓浊漳为潞水也。
武王坞，在县西北四十里。坞东有後魏天柱大将军尔朱荣碑，文曰：“建义元年，东讨逆贼，镇竖葛荣，军次上党。武王祠东有二狡兔从贼方而来，天柱弯弓祝之曰：‘中则擒葛荣，不中则否。’应弦而殪，遂擒荣。”
壶关县，上。西北至州三十里。本汉县也，属上党郡。山形似壶，於此置关，故名壶关。隋开皇十六年，分壶关置上党县，大业二年省壶关并入上党，武德四年重置。
羊肠坂，在县东南一百六里。沾水出焉。
汉壶关三老令狐茂墓，在县东九里。上书明戾太子冤者。
曹公垒，在县东南一百二里。曹公攻高所筑。
黎城县，中。西南至州一百二十里。古黎国、《春秋》曰“晋荀林父灭潞，立黎侯而还”，今县东十八里黎侯城是也。汉为潞县之地，後魏太武改潞县为刈陵县，隋开皇十八年改刈陵为黎城县。武德初属韩州，贞观十七年废韩州，属潞州。
古壶关，在县东二十五里。《春秋》齐国夏伐晋，取八邑，有盂口，盂口即壶口也，声相近，故有二名。
清漳水，在县东北五十里。
浊漳水，在县西北五十六里。
冯奉世墓及冯昭仪墓，在县东二里。
铜县，上。东至州一百五十里。本晋大夫羊舌赤邑，时号赤曰“铜伯华”。
汉以为县，属上党郡。隋开皇十六年改属沁州，大业二年省沁州复属潞州。武德六年属韩州，贞观十七年废韩州复隶潞州。
石梯山，在县西三十里。
阏与城，在县西北二十里。《史记》曰：“秦昭襄王攻赵阏与，赵奢曰：‘其道远险狭，譬犹两鼠斗於穴中，将勇者胜。’遂破秦军，解阏与之围。”
晋铜宫，在县东十五里。子产曰：“今铜之宫数里。”
断梁城，在县东北三十里。下临深壑，东西北三面阻氵，广袤二里，俗谓之断梁城。
叔向墓，在县东十八里。
乡县，中。东至州一百七十里。本汉涅氏地，属上党郡。晋始为武乡县，属乐平郡。石氏分上党置武乡郡，县属焉。隋开皇初废郡，县属潞州。晋县原有“武”字，後草创失其旧名。
秃顶山，在县西北九十三里。
石臼岭，在县北六十五里。
护甲水，在县西北八十里。
襄垣县，上。南至州九十三里。本汉旧县，属上党郡，赵襄子所筑，因以为名。後魏孝庄帝改属襄垣郡。後周建德六年，於襄垣城置韩州，县属焉。贞观十七年废州，县属潞州。
鹿台山，在县南二十里。
涅水，在县西北六十里。
浊漳水，在县南二十一里。
〔天〕井（谷）关，在县东南四十里。置在天井谷内，深邃似井，因以为名。
魏武初迁邺，於此置关，周建德六年废。
涉县，上。南至州一百八十里。本汉旧县，属魏郡，因涉河水为名。晋属广平郡，後省。隋开皇十年，於故涉城重置涉县，属慈州，十六年改属韩州。贞观十七年废韩州，县属潞州。
清漳水，一名涉河，在县南一里。
泽州，高平。上。开元户二万二千二百三十五。乡五十九。元和户三千五百二十七。乡五十。《禹贡》冀州之域。春秋时属晋，战国时属韩、魏，後属赵，秦使白起破赵於长平，即今州北高平县西北二十一里长平故城是也。秦并天下，今州即上党郡地。汉为上党郡高都县之地也。後魏道武帝置建兴郡，孝庄帝改置建州，周改建州为泽州，盖取泽为名也。〔音乌怕反。〕州境：东西二百九十里。南北一百五十里。
八到：西南至上都一千一百四十里。西南至东都二百八十里。北至潞州一百四十九里。北至太原府大路六百一十里。西至绛州四百四十里。东逾山至卫州四百一十里。
贡、赋：开元贡：白石英五十斤，人参。赋：麻，布。元和贡：白石英，野鸡九十只。
管县六：晋城，高平，陵川，沁水，阳城，端氏。
晋城县，上。郭下。本汉高都县，属上党郡。隋开皇三年改属泽州，十八年改为丹川县，因县东丹水为名。贞观三年，改置晋城县。
太行山，在县南四十里。《禹贡》曰：“太行、恒山，至于碣石。”注曰：“二山连延，东北接碣石。”
丹水，在县北十二里司马山。俗传秦坑赵众，流血丹川，故名丹水，斯为不经也。
天井故关，一名太行关，在县南四十五里太行山上。
高平县，上。南至州八十里。本汉泫氏县，属上党郡，在泫水之上，故以为名。後魏改为玄氏，属建兴郡。高齐文宣帝省玄氏县，自长平高城移高平县理之，仍改高平县，属高都郡。隋开皇三年，改属泽州。
头颅山，一名白起台，在县西五里。秦坑赵众，收头颅筑此台。
米山，在县东十里。赵将廉颇，积粮此山，因名。
泾水，在县西北三十六里。
长平故城，在县西二十一里。白起破赵四十万众於此，尽杀之。
长平关，在县北五十一里。
陵川县，中。西至州一百四十里。本汉泫氏县地，隋开皇十六年於此置陵川县，因川为名，属泽州。
太行山，在县西南百里。
沁水县，中。东南至州二百里。本汉端氏县地，後魏孝庄帝，於此置泰宁郡及东永安县，高齐省郡而县存。隋开皇十八年，改为沁水县。
沁水，在县东北五十二里。
古王离城，在县东北五十里。秦时王离击赵所筑，四面绝险。
阳城县，中。东至州一百一十里。本汉泽县，属河东郡，因泽为名也。
隋改属泽州。
天宝元年，改为阳城县。
析城，在县西南七十五里。
泽，在县西北十二里。《墨子》曰：“舜渔於泽。”
端氏县，中。南至州一百里。本汉旧县也，《史记》曰：“赵成侯十六年，与韩、魏分晋，封晋君於端氏。肃侯元年，夺晋君端氏，徙处屯留。”汉以为县，属河东郡。晋属平阳郡。後魏属安平郡。隋开皇三年罢郡，属泽州。
石门山，在县西南四十一里。
沁水，在县南一里。
邢州，钜鹿。上。开元户五万八千八百二十。乡一百二十。元和户三千六百九十三。乡三十三。
《禹贡》冀州之域。亦古邢侯之国，邢侯为纣三公，以忠谏被诛。周成王封周公旦子为邢侯，後为狄所灭，齐桓公迁邢於夷仪。按故邢国，今州城内西南隅小城是也。夷仪，今龙冈县界夷仪城是也。春秋时属晋，後三家分晋属赵。秦兼天下，於此置信都县，属钜鹿郡，项羽改曰襄国，盖以赵襄子谥名也。赵歇为赵王，张耳为常山王，并理信都襄国，今州理龙冈城是也。前赵嘉平元年，石勒屯兵许昌，张宾说勒曰：“观王弥有王青州之心，迟回未发者，惧明公踵其後也。
明公独无并州之思乎？”勒从之，遂长驱至邺攻晋北中郎将於三台。张宾又进曰：“三台险固，攻之未易卒下。王彭祖、刘越石大敌也，宜及其未至，密规进据牢城，扫定并蓟，桓文之业可济也。邯郸、襄国，赵之旧都，依山凭险，形胜之国，可择此二邑而都之，王业可图也。”勒於是进据襄国。王浚遣兵五万人来讨勒，勒欲挑战，张宾谏曰：“夫用兵，当以己所便，击彼所不便。今段末丕强悍，且宜示之以弱，凿北垒为突门二十馀道，伏精卒，候贼列守未定，出其不意，擂鼓奋勇，直冲丕帐，丕卒既奔，则彭祖可指辰而定也。”勒从其计，遂生擒末丕。永嘉六年，勒僭号，遂定都焉。至季龙徙都邺，为襄国郡。石氏既灭，罢之。後魏复为襄国县。隋开皇〔三〕年，以襄国县属州，九年改为龙冈县，十六年割龙冈等三县置邢州，以邢国为名也。大业三年，改为襄国郡。武德元年，改为邢州，置总管。二年，陷窦建德，四年讨平之，又为刘黑闼所陷，五年擒之，依旧为邢州。
州境：东西二百八十二里。南北一百三十六里。
八到：西至上都一千九百里。西南至东都八百四十里。东北至赵州一百九十里。东至贝州二百三十里。西逾山至仪州二百三十五里。东南至州一百二十里。
贡赋：开元贡：文石狮子，丝，布。赋：绵，绢。
管县九：龙冈，尧山，钜鹿，沙河，平乡，南和，任，内丘，青山。
龙冈县，上。郭下。古邢国也，秦以为信都，项羽更名曰襄国，汉因不改。
石勒僭号据之，勒未立前，襄国有议曰“古在左，月在右，让亡言，或入口。”
议者以为胡有襄国也。周武帝改为襄国郡。隋开皇三年罢郡，县属州，九年改为龙冈县，以西北有龙冈，因名之。十六年，於此置邢州，龙冈县属焉。皇朝因之。
土山，在县东百五十步。昔冉闵攻石祗於襄国，为土山地道於此。
石井冈，一名龙冈，在县西北七里。冈上有井，大如车轮，石勒时天旱，沙门佛图澄於此掘得一死龙，长尺馀，渍之以水，良久乃苏，雨遂大降，因名龙冈。
夷仪岭，在县西百五十七里。
夷仪故城，在县西一百四十里。今俗谓之随宜城，盖语讹也。
石勒墓，在县南十五里。
尧山县，上。西南至州八十里。本曰柏人，春秋时晋邑，战国时属赵，秦灭赵属钜鹿郡。汉高祖八年，从平城过赵，赵相贯高壁人厕上要之。上心动，问县名，曰：“柏人。”上曰：“柏人者，迫於人也！”去弗宿。後魏改“人”为“仁”。隋开皇三年罢钜鹿郡，属赵州，大业三年，改属邢州。天宝元年，改为尧山县。
泫水，在县西一里。俗亦名曰脂沟。
柏人故城，在县西北十二里。
张耳台，在县西北十二里。
钜鹿县，上。西至州一百十九里。本汉南县地，隋开皇六年於此置钜鹿县，属赵州，取汉钜鹿县之名也。武德元年，於此置起州，又立白起县，二年陷窦建德，四年讨平，罢起州，以县属赵州，贞观元年改属邢州。
大陆泽，一名钜鹿，在县西北五里。《禹贡》曰：“恒、卫既从，大陆既作。”
按泽东西二十里，南北三十里，葭芦茭莲鱼蟹之类，充<牛刃>其中。泽畔又有咸泉，煮而成盐，百姓资之。
沙河县，上。北至州三十五里。本汉襄国县地，隋开皇九年改襄国为龙冈县，十六年分龙冈於此置沙河县，以沙河在县南五里，因以为名。
黑山，在县西四十里。出铁。
罄口山，在县西南九十八里。汉、魏时旧铁官也。
平乡县，上。西至州九十里。本春秋时邢国，後为赵地，始皇灭赵，以为钜鹿郡，亦大称也。张耳与赵王歇走入钜鹿城，王离围之，即此地也。後魏自平乡故城移平乡县於此理之，属广平郡。隋开皇三年属州，十六年改属邢州。
浊漳水，今俗名柳河，在县西南十里。
落漠水，在县西南十八里。
沙丘台，在县东北二十里。殷纣所筑。赵李兑围武灵王於沙丘宫，王探雀っ食之而死。又秦始皇东巡回，死於沙丘。
南和县，紧。西南至州三十八里。本汉旧县，属广平国。後汉属钜鹿郡，石赵属襄国郡，周属南和郡。隋开皇三年属州，十六年改属邢州。
鸳鸯水，经县北五里。
张宾墓，在县西十二里。石勒军师，号曰“右侯”。
任县，上。西南至州三十八里。本汉张县地也，在今县西南渚阳城是也，後汉省。赵於此置苑县，石氏灭废。隋开皇十六年，於此置任县，属邢州，大业三年省，武德四年重置。
张城，一名渚阳城，在县西南二十七里。汉张县也，《石勒传》“晋将王浚遣石季龙盟就六眷於渚阳”，谓此也。
内丘县，上。南至州五十八里。古邢国地，在汉为中丘县，属常山郡。晋於此立中丘郡，石赵改为赵安县。後魏孝文帝复立中丘县，隋室讳“忠”，改为内丘。开皇三年属赵州，大业二年改属邢州。
鹊山，在县西三十六里。昔扁鹊同虢太子游此山采药，因名。
青山县，中。东南至州五十里。本汉中丘县地，隋开皇十六年於此置青山县，属邢州，县界有青山，因名。大业二年省，县属龙腾府。武德元年，析龙冈、内丘两县重置，属邢州。
黑山，一名青山，在县西二十里。幽深险绝，为逋逃之薮。以周太祖讳“黑”，因改黑山为青山，县取名焉。
雷公山，在县西南八里。汉末黑山群盗张飞燕等不立君长，直以名号为称，多髯者谓之羝公，大声者谓之雷公，时有雷公贼保此，因以为名。
州，广平。望。开元户七万七千一百五十。乡一百四十六（乡一十七）。
《禹贡》冀州之域。春秋时赤狄之地，後属晋，荀林父败赤狄於曲梁，按曲梁，今州理地也。七国时属赵，赵敬侯始都邯郸，至幽王迁为秦所灭。秦兼天下，是为邯郸郡地。汉武帝置平干国，宣帝改曰广平国。自汉至晋，或为国，或为郡。
永嘉末，胡虏窃号，石勒据有其地，石氏灭，又属慕容隽，至子灭，又属苻坚。
後慕容垂得山东，其地复属焉。周武帝建德六年，於郡置州，以水为名。隋大业三年罢州为永安郡，武德元年又改为州，兼置总管。二年陷於窦建德，四年讨平，又为建德旧将刘黑闼所陷，寻讨平。六年罢总管，复为州。
州境：东西一百九十七里。南北一百一十二里。
八到：西南至上都一千六百二十里。西南至东都六百六十里。西北至邢州一百二十里。东北至贝州二百二十里。东南至魏州一百六十四里。正西微北至仪州三百六十四里。
贡、赋：开元贡：平纟由，缣，纩。赋：绵，绢。
管县八：永年，鸡泽，水，肥乡，清漳，曲周，临，平恩。
永年县，望。郭下。本汉曲梁县，属广平国。後汉属钜鹿郡。高齐文宣帝省曲梁置广平县，隋开皇三年罢郡，属州。仁寿元年改广平为永年，避炀帝讳也。
水，在县南三里。
鸡泽，在县西南十里。《左传》“诸侯同盟于鸡泽”，今其泽鱼鳖菱芡，州境所资。
廉颇台，在州城南十里。《十六国春秋》“冉闵遇慕容恪於廉台，十战皆败。”
皇家平刘黑闼垒，在县西南十里，水南。贞观四年，於垒东置昭福寺，碑岑文本撰。
鸡泽县，上。西南至州五十里。本汉广平县地，隋开皇十六年，於广平城置鸡泽县，大业二年省，武德四年重置。
、漳二水，在县东南二十五里。合流，东入平乡县界。
水县，上。西至州五十里。本汉斥漳县，属广平国。漳水经其城，其地斥卤，故曰斥漳。隋开皇六年，以县西近河，改为水，属州。
衡漳故渎，俗名阿难渠，在县西二百步。盖魏将李阿难所导，故名。
黄塘陂，在县西北十五里。晋龙骧将军刘牢之救苻丕，追慕容垂大军於黄塘泉，即此陂也。
肥乡县，上。西北至州四十九里。本春秋时晋地，七国时属赵。今县即汉邯郸县地，魏黄初二年分邯郸、列人等县立肥乡，属广平郡，後魏省入临漳。隋开皇十年又置，属慈州，十六年割属州。
肥乡故城，在县西二十二里。
平原君墓，在县东北七里。
清漳县，上。西北至州七十里。本汉列人县地，按列人县，故城在今肥乡界。
隋开皇十六年於此置清漳县，南滨漳水，因以为名，属州。
曲周县，上。西南至州八十里。本汉旧县，属广平国，郦商为曲周侯。後汉属钜鹿郡，魏属魏郡。後魏宣武帝改置曲安县，属广平郡，高齐省。隋开皇六年复置，属州，大业二年省。武德四年，于曲周故城重置。
漳水，在县西二十九里。
阿难枯渠，在县南十四里。
临县，紧。东南至州五十里。本汉易阳县地，属赵国，後魏省入邯郸县。
隋开皇十年，移邯郸县理陟乡城，城在今邯郸县界，仍於北中府城别置临县，北滨水，因以为名，属慈州，大业三年割属州。
狗山，在县西十里。山顶石上有狗迹，因名。武德五年，太宗亲总戎讨刘黑闼，於此立营。
平恩县，上。西至州八十三里。本汉旧县也，属魏郡，宣帝以许广汉为平恩侯。魏省，寻复置，隋开皇六年，罢属州。
康台泽，在县东五里。
慈州，滏阳，上。元和户一千四十。乡一十三。
本汉魏郡武安县之地，周武帝於此置滏阳县及成安郡，隋开皇十年废郡，於县置慈州，以县西九十里有慈山，出慈石，因取为名。大业二年废，以县属相州。皇朝永泰元年重置，以河东有慈州，故此加“石”也。
州境：东西一百七里。南北一百一十五里。
八到：西南至上都一千五百四十里。西南至东都六百四十五里。南至相州六十五里。正北微东至州一百十里。西至潞州三百四十里。
贡、赋：开元贡：纱，凤翮席。赋：锦，绢。
管县四：滏阳，邯郸，昭义，武安。
滏阳县，望。郭下。本汉武安县之地，魏黄初三年分武安立临水县，属广平郡，以城临滏水，故曰临水；以城在滏水之阳，亦曰滏阳。周武帝於此别置滏阳县，属成安郡。隋开皇三年废郡，县属相州。十年，於此置慈州，滏阳属焉。
大业二年废慈州，县属相州。永泰元年重立慈州，县又割属。
鼓山，一名滏山，在县西北四十五里。滏水出焉。泉源奋涌，若滏水之汤，故以滏口名之。八陉第四曰滏口陉，山岭高深，实为险厄。
石季龙墓，在县西南十四里。
佛图澄墓，在县西南十七里。
高齐神武陵，在县南三里。
邯郸县，上。西南至州七十里。本卫地也，後属晋，七国时为赵都，赵敬侯自立晋阳，始都邯郸，至幽王迁降，秦遂灭赵以为邯郸郡。邯，山名也；单，尽也。城郭从邑，故“单”字加“邑”。魏以为县，属广平郡。隋开皇十年置慈州，邯郸县属焉。大业二年废慈州，县属州。永泰元年重置慈州，县还割属。
邯山，在县东南五里。
丛台，在县城内东北隅。
洪波台，在县西北五里。
赵简子墓，在县西南十二里。
公孙杵臼、程婴墓，在县西十五里。
赵奢墓，在县西北七里。
乐毅墓，在县西南十八里。
蔺相如墓，在县西南二十三里。
昭义县，上。东南至州四十里。魏黄初三年於今滏阳县置临水县，北齐天保元年移理松釜，周武帝建德六年废。永泰元年再置，仍改名昭义。
武安县，上。东南至州九十里。本七国时赵地，赵将李牧封武安君，即今县也。汉属魏郡，魏属广平郡。隋开皇三年属相州，十年割属慈州，大业二年慈州废，割属州。後置慈州，又分隶焉。
阏与山，在县西南五十里。赵奢拒秦军阏与，即此山也。
水，西北去县八十三里。
武安故城，在县西南五里。六国时赵邑也，赵奢之救阏与。秦军鼓讠，武安屋瓦皆振，即此城也。

●卷第十六
◎河北道一怀州魏州相州博州卫州贝州澶州怀州，河内。雄。开元户四万三千一百七十五。乡八十九。元和户八千七百四十一。乡三十一。今为河阳三城怀州节度使理所。
管州一：怀州。县十。内河阳、水、温县、济源、河清等五县，事具河南府。
《禹贡》冀州之域，覃怀之地。周为畿内及卫、邢、雍三国。春秋时属晋，七国时属韩、魏二国。秦兼天下，灭韩为三川郡，灭魏为河东郡，今州为三川郡之北境，河东郡之东境。楚、汉之际，项羽立司马为殷王，王河内。高帝二年，降，以其地为河内郡，领县一十八，理怀。後汉世祖南定河内，难其守，邓禹举寇恂。世祖谓恂曰：“河内殷富，吾将因是而起。昔高祖留萧何镇关中，吾今委卿以河内。”惕遂伐淇园之竹，理矢百馀万，养马三千匹，收租四百万斛以给军事，由是东汉之业济焉。晋河内郡，移理野王。隋开皇三年罢郡，置怀州。武德二年陷贼，其年於河清县界柏崖城置怀州。四年讨平王世充，自柏崖城移於今理，今属河阳三城。
州境：东西二百一十七里。南北一百一十五里。
八到：西南至上都一千一十里。西南至东都一百五十里。东至卫州二百六十里。东南渡河至郑州一百九十里。北至泽州一百四十里。
贡、赋：开元贡：牛膝。赋：丝，绢，绵。元和贡：平纟由十匹，牛膝。
管县五：河内，武陟，武德，修武，获嘉。
河内县，望。郭下。开元户一万八百五十四。乡二十一。本春秋时野王邑，《左传》曰“晋人执晏弱於野王”，是也。汉以为县，属河内郡。隋开皇十三年，改为河内县，皇朝因之。
太行山，在县北二十五里。《禹贡》曰“太行、恒山，至于碣石”，注曰：“二山连延，东北接碣石”。
太行径，在县西北三十里。连山中断曰陉。《述征记》曰太行山首始於河内，自河内北至幽州，凡百岭，连亘十二州之界。有八陉：第一曰轵关陉，今属河南府济源县，在县理西十一里；第二太行陉，第三白陉，此两陉今在河内；第四滏口陉，对邺西；第五井陉；第六飞狐径，一名望都关；第七蒲阴陉，此三陉在中山；第八军都陉，在幽州。太行陉阔三步，长四十里。
沁水，在县北四里。
丹水，北去县七里。分沟灌溉，百姓资其利焉。
济水，经县西南，去县三十里。
新城垒，在县东北九里。武德三年，刘德威於此置营。
武陟县，望。西北至州一百里。开元户九千九百九十九。乡十六。本汉怀县地，隋开皇十六年分修武县置武陟县，理武德故城，今县东二十里武德故城是也，属殷州。皇朝因之，贞观元年省殷州，属怀州。
沁水，在县东一里。
故怀城，在县西十一里。两汉河内郡并理之，晋移郡理野王。
故殷城，在县东南十里。楚、汉之际，司马为殷王，都在此。
武德县，望。西至州四十七里。开元户一万二百六十二。乡二十。本周司寇苏忿生之州邑也，《左传》曰“周与郑人苏忿生之田州、陉、ㄨ、怀”，注曰“州，今河内州县”，是也。汉以为州县，属河内郡。隋开皇十六年，改州为邢丘县，遥取迸邢丘为名也。大业二年，改邢丘为安昌县，取安昌侯张禹国城为名也。武德二年，改为武德县。
太行山，在县北五十里。
沁水，北去县二里。
安昌故城，在县东十三里。即张禹所封国城也。
故大斛关，在县北一百六里太行山上。
平皋陂，在县南二十三里。周回二十五里，多菱莲蒲苇，百姓资其利。
修武县，紧。西南至州一百二十里。开元户六千七百一十七。乡十三。本殷之甯邑，《韩诗外传》曰：“武王伐纣，勒兵於甯，改曰修武。”《左传》曰“晋阳处父聘於卫，过甯”，注曰：“汲郡修武县是。”汉以为县，属河内郡。
周武帝以为修武郡，修武县属修武郡。隋开皇三年罢郡，属怀州。武德初属殷州，贞观元年省殷州，依旧属怀州。
太行山，在县北四十二里。
天门山，今谓之百家岩，在县西北三十七里。以岩下可容百家，因名。上有精舍，又有锻灶处所，即嵇康所居也。
浊鹿故城，在县界东北二十三里。魏文帝受禅，封汉帝为山阳公，居河内山阳之浊鹿城，即此城也。
禅陵，在县北三十五里。献帝陵也，以禅让名。
获嘉县，望。西南至州一百六十里。开元户一万一十四。乡十九。本汉县也，武帝将幸缑氏，至汲县之新中乡，得南越相吕嘉首，因立为获嘉县，属河内郡。
前获嘉县理，在今卫州新乡县西南十里获嘉县故城是也，高齐又移於卫州共城，隋自共城移於今理。
同盟山，在县东北五里。武王伐纣，与诸侯同盟於此山。
七贤祠，在县西北四十二里。嵇、阮祠也。
魏州，魏郡。大都督府。开元户十一万七千五百七十五。乡一百四十。元和户六千九百二十。乡四十五。今为魏博节度使理所。
管州六：魏州，相州，博州，卫州，贝州，澶州。县四十三。都管户垦田《禹贡》冀、兖二州之域。在夏为观扈之国。春秋时为晋地。按沙麓崩，在今元城东南四十里是。战国时为卫、魏二国地。秦灭魏，置东郡，灭赵，置邯郸郡。汉高祖使韩信定河北，以秦邯郸郡之南部东郡之边县置魏郡，即今元城县是也。後汉封曹操为魏王，理邺。前燕慕容都邺，其魏郡并理於邺中也。後魏於今州理置贵乡郡，寻省。周宣帝大象二年，又於贵乡郡东界置魏州。隋炀帝大业三年，罢州为武阳郡。隋乱陷贼，武德四年讨平窦建德，改置魏州。其年又陷刘黑闼，五年平黑闼，置总管府，七年改为都督府，贞观六年罢都督，复为州。
州境：东西一百九十六里。南北一百三十八里。
八到：西南至上都一千六百一十里。西南至东都七百五十里。东北至贝州二百一十里。正东微北至博州一百八十里。西至相州二百一十里。西北至州一百六十四里。东南渡河至濮州一百九十里。东南至郓州二百四十里。
贡赋：开元贡：绵纟由，平纟由。赋：丝，绵，纟，纟由。
管县八：贵乡，元城，魏，馆陶，冠氏，朝城。莘，昌乐。
贵乡县，望。三十。郭下。管西界。本汉元城县地，後魏孝文帝分置贵乡县，属昌乐郡。隋开皇三年罢郡，县属魏州。大业三年，改属武阳郡。皇朝因之，武德初割属魏州。
大河故渎，俗名王莽河，西去县三里。
州城，前燕慕容所筑，周宣帝於此置州理焉。
狄仁杰祠，在县东南四里。为魏州刺史，百姓为立生祠。
古堰，今名惬山，在县西九里。成帝时河决金是，河是使者王延世募人塞之，盖运土塞河之处，以其惬当人情，故谓之惬山。
元城县，望。三十。郭下，管东界。本汉旧县，属魏郡。魏武侯公子元食邑於此，因名。魏黄初三年，於此置阳平郡。高齐省元城县入贵乡，隋开皇六年复置。贞观十三年又省入贵乡，圣历元年重置。开元十三年，移在州东北三百步。
沙麓，在县东十二里。即《春秋经》所书“沙麓崩”，《汉书》以为元后兴之祥也。
马陵，在县东南一里。齐将孙膑破魏军，杀庞涓於此。
五鹿墟，在县东十二里。公子重耳乞食於五鹿，野人与之块，即此处也。
王翁孺墓，在县东二百步。元后之祖也。
束墓，在县东二十五里。
魏县，望。三十六。东至州四十里。本汉旧县，属魏郡。後魏孝文帝分魏县置昌乐，高齐省魏县属昌乐县。隋开皇六年，又分昌乐置魏县，属魏州，皇朝因之。
旧漳河，在县西北十里。
新漳河，在县西北二十里。
盖宽饶墓，在县东南八里。
馆陶县，紧。二十五。西至州五十里。本春秋时晋地冠氏邑，陶氏在县西北七里。《尔雅》曰“再成为陶丘”。赵时置馆於其侧，因为县名。汉属魏郡，魏文帝改属阳平郡。石赵移阳平郡理此。周大象二年置屯州，以近屯河为名。隋大业二年废屯州，以县属魏州。
大河故渎，俗名王莽河，在县东四里。
屯氏河，俗名屯河，在县西二里。
白沟水，本名白渠，隋炀帝导为永济渠，亦名御河，西去县十里。
冠氏县，紧。二十四。西至州六十里。本汉馆陶县地，隋开皇六年分馆陶东界置冠氏县，因古冠氏邑为名，属屯州。大业二年废屯州，县属魏州。
王莽河，北去县十八里。
冉仲弓墓，在县北二十五里。
朝城县，紧。三十。西北至州一百里。本汉东武阳郡，在武水之阳，故曰武阳，其後为县，属魏郡。隋开皇十六年属莘州，大业二年废莘州，属魏郡。贞观十七年废，永昌元年置，改名武圣，开元七年改为朝城。
武河，在县东十步。
黄河，在县东二十九里。
武阳台，在县西南一里。
扁鹊墓，在县罗城西北隅。
莘县，上。二十一。西至州一百里。本卫地，汉为阳平县，属东郡。魏改属阳平郡。隋开皇六年，又於乐平故城置阳平县，属魏州，八年改阳平为清邑县，大业二年改为莘县，因县北古莘亭为名。皇朝因之。
莘亭，在县北十三里。《传》曰“卫宣公使太子之齐，使盗待诸莘，将杀之，二子、寿争相为死”，即此地也。
昌乐县，望。二十四。北至州五十里。本汉旧县，属东郡，後汉省。後魏孝文帝於汉书昌乐城置昌乐郡及昌乐县，周武帝改属魏郡，隋罢郡，改属魏州。皇朝因之。
王莽河，西去县十六里。
相州，邺郡。望。开元户七万八千。乡一百五十一。元和户三万九千。乡二十九。
《禹贡》冀州之域。又为殷盘庚所都，曰殷墟，项羽与章邯盟於洹水南殷墟是也。春秋时属晋。战国时属魏，魏文侯使西门豹守邺是也。秦兼天下，为上党、邯郸二郡之地。汉高帝分置魏郡，理邺。後汉末，冀州理之，韩馥为冀州牧，居邺。其後袁绍、曹操因之。建安十七年，册命操为魏公，居邺。黄初二年，以广平、阳平、魏三郡为“三魏”，长安、谯、许、邺、洛阳为“五都”。石季龙自襄国徙都之，仍改太守为魏尹。慕容隽平冉闵，又自蓟徙都之，仍置司隶校尉。
苻坚平邺，以王猛为冀州牧，镇邺。後魏孝文帝於邺立相州。初，孝文帝幸邺，访立州名，尚书崔光对曰：“昔河甲居相。圣皇天命所相，宜曰相州。”孝文帝从之，盖取内黄东南故殷王河甲居相所筑之城为名也。至东魏孝静帝又都邺城，高齐受禅，仍都於邺，改魏尹为清都尹。周武帝平齐，复改为相州。大象二年，自故邺城移相州於安阳城，即今州理是也。隋大业三年，改相州为魏郡。武德元年，复为相州。後或为总管，或为都督。
州境：东西二百一十四里。南北一百六十九里。
八到：西南至上都一千四百四十里。西南至东都五百八十里。北至慈州六十五里。东北至州一百八十里。东取临县北至邢州二百六十五里。东至魏州二百一十里。西至潞州三百五十里。东南至滑州一百三十里。
贡赋：开元贡：纱，凤翮席，胡粉，知母。赋：绵，绢，丝。
管县十：安阳，邺，成安，内黄，尧城，洹水，临漳，临河，汤阴，林虑。
安阳县，紧。郭下。本七国时魏宁新中邑，秦昭襄王拔之，改名安阳。汉初废，以其地属汤阴县。晋於今理西南三里置安阳县，属魏郡，後魏并入汤阴。隋开皇十年置安阳县，属相州。皇朝因之。
韩陵山，在县东北十五里。东魏丞相高欢破尔朱兆众於此山。
洹水，西南自林虑县界流入。虑，音闾。
邺县，紧。二。南至州四十里。本汉旧县，属魏郡。晋以怀帝讳，改邺为临漳县，石季龙徙都之，复改为邺县。冉闵及慕容隽洎东魏、高齐并都於此，其县名直至隋氏不改，皇朝因之。浊漳水，在县北五里。西门豹为邺令，引漳水以富魏之河内。後史起为邺令，又引漳水溉邺，人歌之曰：“邺有贤令，号为史公，决漳水兮灌邺旁，终古泻卤生稻粱。”今天谷井堰，即其遗址也。
故邺城，县东五十步。本春秋时齐桓公所筑，自汉至高齐，魏郡邺县并理之。
今按魏武帝受封於此，至文帝受禅，呼此为邺都。
西门豹祠，在县西十五里。
魏武帝西陵，在县西三十里。
成安县，上。四。西南至州一百五十里。本汉斥丘县地，属魏郡。土地斥卤，故曰斤丘。其地旧属邺县，高齐文宣帝分邺县置成安县，属清都尹。周平齐，属魏郡。隋开皇三年，改属相州。皇朝因之。
浊漳水，西自滏阳县界流入。
斥丘故城，在县东南三十里。本春秋时乾侯邑，汉以为斥丘县。《左传》曰：“公如晋次於乾侯。”
内黄县，紧。三。西北至州八十里。本汉旧县，属魏郡。河以北为内，南为外，故此有内黄，陈留有外黄。後魏省，隋开皇六年重置内黄县，属相州。武德二年，於黎阳县置黎州，县属焉。贞观十七年废州，县属相州。
荡水，南去县七里。
黄泽，在县西北五里。
故殷城，在县东南十里。殷王河甲居相，因筑此城。
永济渠，本名白渠，隋炀帝导为永济渠，一名御河，北去县二百步。
尧城县上。西至州四十里。本汉内黄县地，晋於此置长乐县，高齐省长乐入临漳县。隋开皇十年，分临漳洹水二县於此重置长乐县，十八年改为尧城，因所理尧城为名也。
洹水，在县北四里。
丹朱墓，在县东一里。
洹水县，上。三。西南至州一百二十里。本汉内黄县地，晋於此置长乐县，属魏郡。後魏省，孝文帝复置长乐县，高齐省入临漳县。周武帝分临漳置洹水县，因洹水流入，即以为名，属魏郡。隋开皇三年割属相州，皇朝因之。
洹水，西自尧城县界流入。
鸬鹚陂，在县西南五里。周回八十里，蒲鱼之利，州境所资。
永济渠，西去县二里。
临漳县，上。西南至州六十里。本汉邺县地，东魏孝静帝分邺县之地，於邺城中置临漳县。周武帝平齐，自邺城移临漳县於今理，属魏郡。隋开皇三年，改属相州。皇朝因之。
东山池，在县西南十五里。东魏相高澄所筑，引万金渠水为池，作游赏处。
鸬鹚陂，在县东南三十里。与洹水县同利。
袁绍墓，在县西北十六里。
临河县，上。二。西北至州一百二十里。本汉黎阳县地，隋开皇六年分置临河县，属卫州。其城本春秋时卫新筑城，十六年改属黎州，大业二年又改属卫州。
武德二年，重置黎州，县属焉。贞观十七年废黎州，以县属相州。
黄河，南去县五里。
汤阴县，上。二。北至州四十里。本七国时魏汤阴邑也，汉以为县，属河内郡，县有荡水，因取名焉。晋属魏郡，後魏省。隋开皇六年重置汤阴县，属相州，十六年改属黎州。武德四年，分安阳置汤源县，属卫州，六年改属相州，贞观元年改为汤阴，从汉旧名。
荡水，西去县三十五里。
牖里，一名里，在县北九里。纣拘西伯之所也。
林虑县，上。一。东至州一百一十里。本汉隆虑县，属河内郡，以隆虑山在北，因以为名。後避殇帝讳，改曰林虑，属朝歌郡。晋属汲郡。後魏太武帝省入邺县，文帝立，复属魏郡。周武帝置林虑郡，隋开皇三年罢郡，县属相州。武德二年又置岩州，五年废，县又属相州。
林虑山，在县西二十里。山多铁，县有铁官。南接太行，北连恒岳。
博州，博平。上。开元户三万七千四百七十。乡七十四。元和户二千四百三十。乡一十五。
《禹贡》兖州之域。春秋时齐之西界聊摄地也。战国时为齐地。秦兼天下，今州即秦东郡地也。在汉为东郡聊城县之地。後魏明元帝於此置平原镇，孝文帝罢镇置平原郡。葛荣之据冀州也，又於今理置冀州，寻废。孝武帝复置平原郡。
隋开皇三年置郡，十六年於今理置博州，大业三年省。隋乱，宇文化及弑逆，自江都举兵至此。窦建德攻陷其城，复自据。武德四年，讨平窦建德，重置博州。
州境：东南一百五十七里。南北一百六十六里。
八到：西南至上都一千七百九十里。西南至东都九百三十里。西南至魏州一百八十里。西北至贝州一百九十里。东北至德州二百六十里。东渡河至郓州一百八十里。东渡河至齐州二百九十里。
贡、赋：开元贡：平纟由十匹。赋：绵，绢。
管县六：聊城，武水，堂邑，清平，博平，高唐。
聊城县，紧。三。郭下。本春秋时聊摄地，晏子对景公曰：“聊摄以东，其为人多矣。”汉以为县，属东郡。晋属平原郡。高齐改属济州。隋开皇三年改属冀州，十六年置博州，县属焉。
黄河，南去县四十三里。
茌平故城，在县东五十三里。在茌山之平地。石勒之贱也，卖在茌平人师欢家为奴。
四口故关，在县东南八十里。隋置。
武水县，上。八。东北至州六十里。本汉阳平县地，属东郡。隋开皇八年，改阳平为清邑县，十六年分清邑置武水县，属莘州，即今博州武水县理是也。在武水沟之南，因名之。大业三年废莘州，改属魏州。贞观元年，改属博州。
黄河，南去县二十二里。
堂邑县，上。二。东至州六十里。本汉清县、发干二县之地，属东郡。隋开皇六年，於此置堂邑县，属屯州，因县西堂邑故城为名。大业二年，改属魏州。
武德四年又属屯州，贞观元年废屯州，改属博州。
乐平故城，本汉清县，在县东三十里。《後赵录》曰：“东海王使征东将军苟击汲桑、石勒，勒与相持战於平原、阳平，为所败，勒奔乐平。”
堂邑故城，在县西北二十七里。高帝五年，陈婴为堂邑侯，婴孙午继封，尚馆陶公主。
清平县，上。二。东南至州八十里。本汉清阳县地，属清河郡。隋开皇六年自今贝州清河县界移贝丘县於今理，属贝州。十六年，改贝丘为清平县，属博州。
大业二年省博州，改属贝州。隋乱废，武德四年重置，属博州。
博平县，上。二。西南至州七十里。本齐之博陵邑也，《史记》曰“齐威王伐晋，至博陵”，是也。汉以为县，属东郡。晋属平原国。隋开皇三年改属屯州，十六年改属博州。
故摄城，在县西南二十里。晏子曰“聊摄以东，其为人多矣”，即此城也。
高唐县，上。二。西南至州一百一十里。本齐邑，《春秋》夙沙卫奔高唐以叛。《史记》齐威王曰：“君臣有分子者，使守高唐，赵人不敢东渔於河。”
汉以为县，属平原郡。後魏属济州，高齐改属平原郡。隋开皇十六年，改属博州。
皇朝因之。长寿二年改为崇武县，神龙二年复旧名。
黄河，在县东四十五里。
华歆墓，在县东二十里。
卫州，汲郡。望。开元户三万六百六十六。乡六十七。元和户二千七百七十七。乡一十九。
《禹贡》冀州之域。後为殷都，在今州东北七十三里卫县北界朝歌故城是也。
今州理，即殷牧野之地，周武王灭殷，分其畿内为三国，《诗国风邶》、《》、《卫》是也。邶封纣子武庚，管叔尹之，卫蔡叔尹之，以监殷人，谓之三监。
武王崩，三监及淮夷叛。成王既伐管叔、蔡叔，以殷封康叔为卫侯，今郡及魏郡之黎阳，河内之野王朝歌，皆卫之分。其後十五叶，懿公为狄所灭，更封於楚丘，今滑州卫南县是也。河内殷墟，更属於晋，後又属齐，战国时属魏。秦属河东郡。
在汉为汲县，属河内郡。魏黄初中置朝歌郡，属冀州。晋武帝改朝歌为汲郡，仍属冀州。後魏孝静帝移汲郡理枋头城，在今卫县界，又於汲县置义州以处归附之人。周武帝改义州为卫州，隋大业三年改为汲郡。武德元年又改为卫州，二年陷窦建德，四年讨平，仍旧名焉。
州境：东西二百三十六里。南北一百四十一里。
八到：西南至上都一千二百五十里。西南至东都三百九十里。东北至相州一百九十里。东渡河至滑州一百一十五里。正西微南及怀州二百六十里。正南渡河至郑州二百三十里。东北至澶州二百五十里。西北逾山至泽州陵川县二百四十里。
贡、赋：开元贡：绢。赋：绵，绢。
管县五：汲，新乡，卫，共城，黎阳。
汲县，紧。郭下。本汉旧县，属河内郡。後魏於此置义州及伍城郡伍城县，周改义州为卫州，伍城县属卫州。隋开皇六年改伍城县为汲县，大业三年改属汲郡。武德元年重置义州，汲县属焉。四年废义州，县属卫州。
黄河，西自新乡县界流入，经县南，去县七里谓之棘津，亦谓之石济津。
《左传》“晋伐曹，曹在卫东。假道于卫，卫人弗许，还自南河济”是也。宋元嘉中，遣宣威将军垣护之以水军守石济，亦是此处也。
比干墓及庙，在县北十里。
太公庙，在县西北二十五里。太公，即河内汲人也。
新乡县，紧。十九。东至州四十八里。本汉获嘉县、汲县二县地，隋开皇六年於两县地古新乐城中置新乡县，属卫州。武德四年属殷州，贞观元年废殷州，县属卫州。
清水，在县北一里。
获嘉故城，在县西南十里。本汉旧县，越相吕嘉反，武帝将幸缑氏，至汲县新中乡，得吕嘉首，以为获嘉县。
卫县，紧。十九。西南至州六十八里。本汉朝歌县，属河内郡。魏黄初中，朝歌县又属朝阳歌郡，晋武帝改为汲郡。隋开皇三年罢郡，县属卫州。大业三年，改朝歌为卫县，属汲郡。皇朝因之。
黑山，在县北五十五里。汉末眭固白绕等起黑山，聚众十馀万，号黑山贼。
苏门山，在县西北十一里。孙登所隐，阮籍、嵇康所造之处。
延津，在县西二十六里。魏曹公遣于禁渡河守延津，即此地也。
枋头故城，在县东一里。建安九年，魏武帝在淇水口下大枋木为堰，遏淇水令入白渠，以开运漕，故号其处为枋头。晋太和四年，桓温北伐，慕容时亢旱，水道不通，乃凿钜野三百馀里，以通舟运。自清水入河，将慕容垂率众八万来拒，温大破之，遂至枋头。军粮竭尽，温焚舟步退，垂以八千骑追温，战败於襄邑，亦谓此也。後苻氏克邺，改枋头为永昌县。《十六国春秋》曰：“晋刘牢之救苻丕，慕容垂率师至枋头以拒之，知晋军盛，乃退。”後魏尝移汲郡理此。
阳河水，出县西北平地，即纣朝涉之胫处。
朝歌故城，在县西二十一里。殷之故都也。
鹿台，在县西。殷纣营之，七年乃成。大三里，高千尺。
共城县，上。二。东南至州六十二里。本周共伯国，厉王无道，流崩於彘，共伯奉王子靖立为宣王，共伯复归於国。汉以为县，属河内郡。晋属汲郡。高齐省。隋开皇四年加“城”字，於此置共城县，属卫州。皇朝因之。
白鹿山，在县西五十四里。
天门，在县西五十里。
淇水，源出县西北沮洳山，至卫县入河，谓之淇水口。
故凡城，在县西二十里。古凡伯国也。
百门陂，在县西北五里。方五百许步，百姓引以溉稻田，此米明白香洁，异於他稻，魏、齐以来，常以荐御。陂南通漳水。
黎阳县，上。二。西南至州一百二十里。古黎侯国，汉以为黎阳县，在黎阳山北，属魏郡。後魏属黎阳郡。隋开皇三年属卫州，十六年又属黎州。大业二年省黎州，县属卫州。皇朝武德二年重置黎州，县属焉。贞观十七年黎州废，复属卫州。
大亻丕山，正南去县七里。即黎山也，《尚书》云“东过洛，至于大亻丕”，注曰：“山再成曰亻丕。”
枉人山，在县西北四十二里。或言纣杀比干於此。
黎阳镇故城，在县东南一里。古翟辽城也，翟辽於此僭号。皇朝改曰白马镇。
袁谭故城，在县西南百步。
曹公故城，在县西南一里。是曹公攻谭时所筑。
白马故关，在县东一里五步。郦食其说高祖曰“杜白马之津”，即此地也。
後更名黎阳津。慕容德自邺将徙滑台，至黎阳津，风飘船没，魏军垂至，三军色惧，昏而冰合，是夜济讫，旦而魏军至，冰亦消泮。德大悦，改黎阳津为天津津。
高齐文襄征颍城，仍移石济关於此，即造桥焉，改名白马关。周又改名黎阳关。
贝州，清河。上望。开元户八万四千四百。乡一百七十七。元和户二万一百二。乡三十五。
《禹贡》冀州之域。春秋时其地属晋，七国时属赵。秦兼天下，以为钜鹿郡。
汉文帝又分钜鹿置清河郡，以郡临清河水，故号清河。後汉以为清河国。周武帝建德六年平齐，於此置贝州，因邱以为名。隋大业三年，又为清河郡。隋末陷贼，武德四年讨平窦建德，复置贝州。
州境：东西二百四十九里。南北一百九十里。
八到：西南至上都一千八百二十里。西南至东都九百六十里。南至魏州二百一十里。正东微北至德州二百三十里。北至冀州二百一十里。西至邢州二百三十里。东至博州一百九十里。
贡、赋：开元贡：白毡。赋：绵，绢。
管县十：清河，清阳，历亭，东武城，宗城，经城，漳南，临清，夏津，永济。
清河县，紧。四。郭下。本汉信成县地，属清河郡。後汉省信成县置清河县，至隋不改。皇朝因之。
故末丕城，在县东北五十里。《十六国春秋》曰：“鲜卑段末丕自称辽西公，於此筑城，与石勒相持，因为名。”
永济渠，东南去县十里。
清阳县，紧。四。郭下。本汉旧县也，属清河郡。後汉省清阳县，其地属甘陵县。隋开皇六年重置，皇朝因之。
甘陵，在县城内。後汉清河王庆陵，庆即安帝父也。
历亭县，上。三。西南至州一百里。本汉东阳县地，属清河郡。後汉省东阳县，其地属俞阝县。〔俞阝，音输。〕隋开皇十六年於此置历亭县，遥取汉历县为名。皇朝因之。
东阳故城，在县西十八里。汉高祖以张相如为东阳侯。
东武城县，上。二。西南至州四十二里。本七国时赵邑也，《史记》曰赵平原君胜封东武城，即此地也。盖以定襄有武城，同属赵，故此加“东”字以辨之，属清河郡。隋开皇三年改属贝州，皇朝因之。自後魏以来，山东贵族清河诸崔，即此邑人，为天下甲族。
宗城县，望。五。东北至州六十里。本後汉章帝分立广宗县，属钜鹿郡。後魏改属广宗郡。隋开皇三年改属贝州，仁寿元年改宗城县。皇朝因之。
张甲河，在县南二十五里。
漳水，东去县二十七里。
经城县，上。四。东至州六十里。本後汉分前汉堂阳县，於今县西北二十里置经城县。後魏省并入南宫县，孝文帝又於今理置经城县，又置广宗郡。高齐省郡及县，仍置武强县於此。隋开皇六年，移武强县於此，置经城县，属贝州。皇朝因之。
张甲枯河，东去县十里。
漳南县，上。二。西南至州一百一十里。本汉东阳县之地，隋开皇六年置东阳县，属德州，取汉东阳之名。十六年改属贝州，十八年改为漳南县，以漳水在县北，故名也。皇朝因之。
永济渠，在县东五十里。
漳水，在县北四十六里。
临清县，紧。五。东北至州六十里。本汉清泉县地，後魏孝文帝於此置临清县，属魏郡。高齐省。隋开皇六年复置临清县，属贝州。皇朝因之。贝丘城，在县东南五十里。汉贝丘县城也。城内有丘，高五丈，周回六十八步，城因此为名。
《春秋》“公田于贝丘”，是齐州地，与此异也。
永济渠，在县城西门外。
夏津县，上。二。西北至州九十里。本汉俞阝县地，吕佗、栾布皆为俞阝侯，田奉邑亦在俞阝，属清河郡。隋大业二年改属贝州，天宝元年改为夏津县。
屯氏河，在县北。
永济县，紧。四。东北至州一百一十里。本汉贝邱县地，临清县之南偏，大历七年，田承嗣奏於张桥行市置，西井永济渠，故以为名。
永济渠，在县西郭内。阔一百七十尺，深二丈四尺。南自汲郡引清、淇二水东北入白沟，穿此县入临清。按汉武帝时，河决馆陶，分为屯氏河，东北经贝州、冀州而入渤海，此渠盖屯氏古渎，隋氏修之，因名永济。
澶州，顿丘。上。元和户三千二百六十九。乡一十七。
本汉顿丘县地，武德四年分魏州之顿丘、观城二县，於今理置澶州，因澶水为名，又分置澶水县。贞观元年废澶州，以澶水县属黎州。今卫州黎阳县理是也，非成都管内黎州。大历七年，魏博节度使田承嗣又奏置澶州。
州境：东西一百二十九里。南北七十里。
八到：西南至上都一千五百里。西南至东都六百三十里。西南至卫州二百五十里。北至魏州一百一十里。南至濮州濮阳县三十六里。东至濮州范县一百一十里。西至相州内黄县七十里。西至相州临河县八十里。东北至魏州朝城县九十四里。
贡、赋：开元贡：平纟由，绢。赋：纟，绵，绢，粟。
管县四：顿丘，临黄，观城，清丰。
顿丘县，望。郭下。本汉旧县，因县东北顿丘以为名，属东郡。晋属顿丘郡。
隋废郡，属魏州。武德初割属澶州，州废还属魏州，大历初又属澶州。
秋山，在县西北三十五里。
黄河，在县南三十五里。
颛顼陵，在县西北三十五里。
帝喾陵，在县北三十里。
卫康叔墓，在县东北九十里。
临黄县，上。西至州六十七里。本汉观县地，後汉改观县为卫县。後魏孝文帝分卫县置临黄县，以北临黄沟，因以为名，属顿丘郡。隋改属魏郡。武德初割属澶州，州废还属魏州，大历初又割属澶州。
黄河，南去县三十六里。
卢津关，古高陵津，县东南三十五里。
魏长贤墓，在县北十五里。贞观七年追赠定州刺史，即徵父也。
观城县，紧。西至州二十四里。汉观县，古之观国。《左传》曰虞有三苗，夏有观扈。《国语》注曰：“观国，夏启子太康之第五弟所封也，在卫县，夏相灭之。”汉以为县，属东郡。後汉改观县为卫国县，属东郡。隋开皇六年改卫国县为观城县，属魏州。武德四年，以观城属澶州，州废还属魏州，大历初隶澶州。
卫灵公墓，在县东南四十二里。
清丰县，上。东至州二十五里。本汉内黄县地，大历七年於清丰店置，因以为名。
黄河，在县南五十里。

●卷第十七
◎河北道二恒冀节度使恒州，常山。大都督府。开元户四万二千六百九十四。乡八十七。元和户一万七千五百八十。乡七十。今为恒冀节度使理所。
管州六：恒州，冀州，深州，赵州，德州，棣州。县四十四。都管户六万二千六百匹。
《禹贡》冀州之域。周为并州地。春秋时属鲜虞国。战国时属赵。秦兼天下，为钜鹿郡之地。汉高帝三年，韩信东下井陉，击破陈馀、赵王歇，以钜鹿之北境置恒山郡，因恒山为名，後避文帝讳，改曰常山。两汉恒山太守皆理於元氏，晋理於真定，即今常山故城是也。後魏道武帝登恒山郡城，北望安乐垒，嘉其美名，遂移郡理之，即今州理是也。周武帝於此置恒州，隋炀帝大业九年罢州，以管县属高阳郡。武德元年，重置恒州。三年陷贼，四年讨平窦建德，仍旧焉。
州境：东西二百一十里。南北二百七十里。
八到：西南至上都一千九百九十里。西南至东都一千一百三十里。西取太原路至上都一千七百六十里。东北至定州一百二十里。东南至城县六十里，从藁城北至定州一百二十里。东南至深州一百八十里。西取井陉路至太原府五百里。
西北取五台山路至代州五百三十里。
贡、赋：开元贡：罗。赋：绵，绢。
管县十：真定，城，九门，灵寿，行唐，井陉，获鹿，石邑，房山，鼓城。
真定县，望。郭下。二十一。本名东垣，属中山国，以河东有垣县，故此加“东”字。高帝十一年，代相陈反，帝自攻拔之，改曰真定，属恒山郡。武帝改为真定国。後汉复为县，属常山郡。後燕慕容垂都之，後徙理卢奴。隋开皇三年，真定县改属恒州。皇朝因之。
滋水，北去县三十里。
滹沱河，南去县一里。
故权城，即古之犍乡也，县北二十里。後汉建武元年，贾复破青犊於射犬，追战於真定之犍乡，大破之，即此地也。
城县，紧。十三。西北至州五十八里。本汉旧县，元鼎四年置，属真定国，後汉改属钜鹿郡，晋省。後魏重置，高齐改为高城县。隋开皇十八年，复为城县。武德初属廉州，贞观二年改属恒州。
肥累故城，县西南七里。春秋时肥子国，白狄别种也。
滹沱水，去县二十九里。
九门县，上。西至州三十里。本战国时赵邑，汉於此置九门县，属常山郡。
高齐省，隋开皇六年重置。义旗初，於此置九门郡，後废，以县属恒州。
滹沱水，在县西九十里。
滋水，北去县二十三里。
灵寿县，中。八。东至州八十五里。本中山国都也。按中山武公本周同姓，其後桓公，不恤国政，後乐羊为魏将，拔中山，封之灵寿。汉於此置灵寿县，属常山郡。後汉属常山国。隋开皇三年改属恒州。武德五年属井州，七年改属恒州。
滹沱水，在县西南二十里。
行唐县，上。十四。南至州七十里。本赵南行唐邑，惠文王初置，汉因为县，属恒山郡。後魏去“南”字为行唐县。隋开皇三年改属恒州，皇朝因之。
玉女山，县北三十六里。
滋水，去县南二十六里。
井陉县，中。五。东南至州九十里。六国时赵地，秦始皇十八年，王翦兴兵攻赵，下井陉。汉高帝三年，韩信、张耳东下井陉，擒成安君，即此地也。
陉山，在县东南八十里。四面高，中央下，如井，故曰井陉，属常山郡。隋开皇十六年，於县置井州，大业二年废，县属恒州。武德元年重立井州，贞观十七年废，县又属恒州。
绵蔓水，在县西南八十里。韩信击赵，使万人先行，背水为陈，信曰“陷之死地而後生”，谓此水也。
获鹿县，中。东北至州五十里。本汉石邑县地，属常山郡。隋开皇十六年，於此置鹿泉县，以鹿泉在汉县南，因为名，属井州。大业二年省，义宁初重置，还属井州。贞观二年改名获鹿，属恒州。
飞龙山，在县南四十五里。《前赵录》曰：“王浚遣将祁弘率鲜卑讨石勒於飞龙山下，勒大败。”
萆山，今名抱犊山。韩信伐赵，使轻骑二千人，人持一赤帜，从道萆山而望，後遂改为萆山。後魏葛荣之乱，百姓因山抱犊而死，故以为名。又云抱犊者，古有其名也，即道家谓之“北岳佐命”是也，《名山记》以为福地之数，云可避兵水也。
井陉口，今名土门口，县西南十里。即太行八陉之第五陉也，四面高，中央下，似井，故名之。韩信击赵，欲下井陉。成安君陈馀聚兵井陉口，号二十万。
李左车说馀曰：“臣闻千里馈粮，士有饥色。今井陉之道，车不得方轨，骑不得成列，行数百里，其势粮食必在後，愿足下假臣奇兵三万，从道绝其辎重；足下深沟高垒，勿与战。彼前不得斗，退不得还，吾奇兵绝其後，野无掠掳，不至数日，两将之头可致戏下。”成安君儒者，不从，故败。《述征记》曰：“其山首自河内，有八陉，井陉第五。四面高，中央低，似井，故名之。”
鹿泉，出井陉口南山下。皇唐贵族有土门崔家，为天下甲族，今土门诸崔是也，源出博陵安平。
石邑县，紧。十五。东北至州三十里。本战国时中山邑也，《史记》赵武灵王攻中山，取石邑是也。汉於此置石邑县，属常山郡，後汉至隋不改，皇朝因之。
鹿泉水，一名陉水，南去县十里。
赵佗墓，在县北十三里。佗，真定人，僭号南越帝，文帝为其先人置守冢，昆弟在者存问之，佗遂释黄屋左纛而称臣。
房山县，中。东至州八十里。本汉蒲吾县地，属常山郡。隋开皇十六年置房山县，因县北房山为名，属井州。大业二年废井州，县属恒州。武德四年又属井州，贞观十七年又属恒州。其城内实外险，一名嘉阳城。
房山，一名王母山，在县西北五十里。汉武帝於此山上立祠，今王母观是也。
蒲吾故城，在县东二十里。
鼓城县，中。十三。西北至州九十五里。本春秋时鼓子国，盖白狄别种也。
又汉曲阳县地。《左传》曰：“晋荀吴围鼓，以鼓子鸢归。”汉下曲阳，属钜鹿郡。隋开皇六年置昔阳县，十八年改为鼓城县，属廉州。大业九年改属高阳郡。
贞观元年属定州，大历三年割属恒州。
滹沱水，去县北十三里。
魏收墓，在县北七里。後魏、北齐贵族诸魏，皆此邑人也，所云“钜鹿曲阳人”者是矣。
後汉京观，在县西南七里。後汉皇甫嵩攻黄巾贼张角弟宝於下曲阳，首虏千馀人，筑为京观。
冀州，信都。上。开元户九万四千一百二十。乡一百八十五。元和户八千九百六十七。乡四十八。
《禹贡》冀州，尧所都也。虞及三代同为冀州地。《尔雅》曰：“两河曰冀州。”冀，近也，两河之，其气相近。春秋时属晋，七国时属赵。秦属钜鹿郡。汉高帝分赵钜鹿立清河、信都、常山，其信都即今州理是也。文帝又分立河、广平二郡。景帝改信都为广川国，宣帝复故。後汉初，王郎僭号，河北悉应。
光武自蓟南行，至下博失道，有白头公曰：“努力，信都为长安守。”光武至信都，太守任光果开门出迎，即今州理是也。明帝更名乐成国，安帝更名安平国。
後汉末，韩馥为冀州牧，公孙瓒欲袭之，袁绍使高韩讽馥，令以冀州让绍。馥素性怯，因然其计。馥长史耿武谏曰：“冀州北鄙，带甲百万，有十年。袁绍孤客穷军，譬如婴儿在股掌之上，绝其乳哺，立可饿杀，奈何以州与之！”馥不从，以州与绍，绍遂领冀州牧。及曹公破绍，又理之。文帝黄初中，以邺为五都之一，始移冀州理信都。自石赵至慕容垂，或理邺，或理信都。苻坚用王猛为冀州牧，镇邺。後魏冀州亦理於邺，仍於信都为旧冀州之理，置长乐郡。隋开皇三年罢郡为冀州，大业三年复为信都郡。隋末陷贼，武德四年讨平窦建德，改为冀州。
州境：东西二百六十里。南北二百三十六里。
八到：西南至上都取相州路一千九百里。西南至东都一千四百里。正西微北至赵州一百六十里。北于瀛州二百四十里。西北至深州一百三十里。东至德州二百一十五里。东北至景州二百一十里。东北至沧州一百二十里。
贡、赋：开元贡：绢。赋：绵，绢。
管县九：信都，衡水，南宫，武邑，下博，武强，枣强，堂阳，阜城。
信都县，望。三十。郭下。本汉旧县，属信都国。後汉属安平国。後魏属长乐郡。隋开皇三年属冀州，皇朝因之。
衡水，亦曰长芦水，即浊漳水之下流也，西北去县六十二里。
辟阳故城，在县东南三十五里。审食其为辟阳侯。
煮枣故城，在县东北五十里。汉煮枣侯国城，六国时於此煮枣油，後魏及齐以为故事，每煮枣油，即於此城。
衡水县，上。十八。南至州四十里。本汉桃县之地，隋开皇十六年於今县置衡水县，县在长芦河西，长芦河则衡漳故渎也，因以为名。
长芦水，县南二百步。
蔺相如台，在县东北十二里。
南宫县，望。三十。东北至州六十二里。本汉旧县，属信都国。《後汉书》光武自蓟南驰至南宫，遇大风雨，引入道旁空舍，冯异抱薪，邓禹然火，帝对灶燎衣，即此地也。後汉属安平国。高齐省，隋开皇六年复置南宫县，皇朝因之。
绛水枯渎，在县东南六里。
武邑县，上。二十五。西南至州九十里。本汉旧县，属信都国。後汉属安平国。高齐省，隋开皇六年复置，属冀州，皇朝因之。
长芦水，北去县三十二里。
观津城，在县东南二十五里。本赵邑也，赵孝成王封乐毅於观津，号望诸君。
又汉景帝母窦太后，观津人也。
武强湖，在县北三十二里。
下博县，上。十三。南至州一百里。本汉旧县，属信都国，以泰山有博县，故此加“下”字。後汉属安平国。後魏属长乐郡。隋开皇三年罢郡，属冀州，十六年属深州。皇朝因之，贞观十七年改属冀州。
下博故城，在县南二十里。即汉光武失道之处也。光武自滹沱南出，至此失道，不知所之，遇白衣老父曰：“努力，信都为长安守，去此八十里。”从之也。
长芦桥，在县南，架长芦水。
武强县，望。十一。西南至州一百三十里。本汉武隧县地也，属河国。晋於此置武强县，属武强郡。高齐改属长乐郡。隋开皇三年改属冀州。贞观元年改属深州，後属冀州。
武隧故城，在县东三十一里。秦破赵将扈辄於武隧，斩首十万，即此也。
武强故城，在县西南二十五里。汉将岩不识以击黥布功，封武强侯。後汉王梁为武强侯。
枣强县，上，十二。西北至州六十八里。本汉旧县，属清河郡。高帝以留分为枣强侯。其地枣木强盛，故曰枣强。後魏属长乐郡，隋开皇三年属冀州。
皇朝因之。
县外城，即姚弋仲之故垒也。
棘津故城，在县东北二十七里。《左传》曰：“晋荀吴帅师，涉自棘津。”
《史记》曰：“吕望，东海人也。老而无遇，卖食棘津。”
堂阳县，上。十七。东至州六十五里。本汉旧县，属钜鹿郡，在堂水之阳。
按长芦水亦谓之堂水，在县南二百步，县因取名。後汉属安平国，高齐省，隋开皇十六年重置，属冀州，皇朝因之。
阜城县，紧。十。西南至州一百四十里。本汉旧县，属渤海郡。後汉属安平国。隋开皇九年改属观州，大业二年复属冀州。武德四年复属观州，贞观十七年废观州，又隶冀州。
苻融垒，在县东北二十四里。
深州，饶阳。上。开元户四万二千二百一十五。乡七十五。元和户一万四千九十七。乡五十。
《禹贡》冀州之域。七国时为赵地。秦为钜鹿郡地。汉为饶阳县地，属涿郡。
隋开皇十六年，於饶阳置深州，以州西故深城为名。大业二年废深州。武德元年，讨平窦建德，四年复置，贞观十七年又废，先天元年於今理重置。
州境：东西九十里。南北一百一十里。
八到：西南至上都取赵州路二千五十里。西南至东都一千三百二十里。正西微北至恒州一百八十里。东南至冀州一百三十里。西南至赵州二百里。东北至瀛州一百四十五里。
贡、赋：开元贡：绢。赋：绢，绵。
管县四：陆泽，鹿城，饶阳，安平。
陆泽县，上。十七。郭下。本饶阳、鹿城二县地，先天元年因置州，割二县置陆泽县。《禹贡》“大陆既作”，此县南三里即大陆之泽，因名之。
鹿城县，上。二十三。东至州二十五里。本汉安定县地，属钜鹿郡。高齐改曰安国。隋开皇三年於此置安定县，取汉旧名，属定州。十八年改为鹿城，取县东故鹿城为名也，改属冀州。贞观元年，改属深州。
衡漳水，在县东十里。
滹沱河，在县西北四十二里。
大陆泽，在县南十里。
饶阳县，望。三十。西南至州三十里。本汉旧县，属涿郡，在饶河之阳。隋开皇三年改属定州，十六年属深州，大业二年省深州改属瀛州。武德四年属深州。
滹沱河，北去县四十五里。
州理城，晋鲁口城也。公孙泉叛，司马宣王征之，凿滹沱入派水以运粮，因筑此城。盖滹沱有鲁沱之名，因号鲁口。後魏道武帝皇始三年，车驾幸鲁口，即此城也。
芜蒌故城，在县东北三十五里。隋县也，盖因东北芜蒌亭为名。
芜蒌亭，在县东北四十五里。後汉光武帝自蓟东南驰，晨夜至饶阳芜蒌亭，饥甚，冯异进豆粥，光武帝曰：“得公孙豆粥，饥寒俱解。”公孙，异字也。
安平县，上。十八。东南至州五十三里。本汉旧县，属涿郡。高帝以鄂千秋为安平侯。後汉属博陵郡。後魏以来，博陵诸崔，即此邑人也。隋开皇三年县属定州，十六年改属深州，大业二年还属定州，武德四年又属深州。
派水，今名礓河，西自定州义丰县界流入。
滹沱河，在县南二十三里。
赵州，赵郡。望。开元户五万一千四百三十。乡九十九。元和户八千一百七十七。乡一百一十七。
《禹贡》冀州之域。春秋时属晋。战国时属赵。秦为邯郸郡地。汉为常山郡平棘县地，又为赵国。自两汉及魏，皆以封建子弟。後魏明帝又於广阿城置殷州，高齐改殷州为赵州，因赵国为名。隋开皇十六年又於栾城县置栾州，大业二年废栾州，以县并属赵州。三年，以赵州为赵郡。武德元年，张志昂举城归国，又改为赵州。
州境：东西二百五十里。南北一百一十七里。
八到：西南至上都一千八百九十里。西南至东都一千三十里。北至恒州一百里。正东微南至冀州一百六十五里。东北至城县七十里，从县至定州一百二十里。西逾山至太原府五百六十里。
贡、赋：开元贡：丝。赋：绵，绢。
管县九：平棘，元氏，临城，柏乡，高邑，赞皇，昭庆，宁晋，栾城。
平棘县，上。十二。郭下。本春秋时晋棘蒲邑。汉文帝三年，济北王兴居反，遣棘蒲侯柴武击之。武帝时，又有平棘侯薛泽，为丞相。盖汉初为棘蒲，後改为平棘也，属常山郡。隋开皇二年改属赵州，十六年改属栾州，大业二年又属赵州。
皇朝因之。
斯氵交水，县北三十五里。
槐水，一名白沟河，南去县二十五里。
故栾城，县西北十六里。春秋时晋邑。
千万垒，县南一里。後汉安帝永初元年，以御史任尚讨羌无功，槛车徵还。
羌遂入侵河内，赵、魏百姓相惊。北军中候朱宠，将五营兵屯孟津，诏魏郡、赵国、常山等缮作坞垒六百一十处，此其一也。
李左车墓，县西南七里。
赵郡李氏旧宅，在县西南二十里。即後汉、魏以来山东旧族也，亦谓之“三巷李家”，云东祖居巷之东，南祖居巷之南，西祖居巷之西。亦曰“三祖宅巷”
也。三祖李氏，亦有地属高邑县。
封斯村者，李氏旧茔多在封斯。
元氏县，上。十七。东南至州四十九里。本赵公子元之封邑，汉於此置元氏县，属常山郡，两汉常山太守皆理於元氏。《後汉书帝纪》云：“世祖光武皇帝建武四年，光武北征彭宠，阴后从行，生孝明帝於元氏传舍。”又云：“显宗孝明皇帝，永平五年冬十月，行幸邺，与赵王相会邺，常山三老言於帝曰：‘上生於元氏，愿蒙优复。’诏曰：‘丰、沛、济阳、受命所由，加恩报德，其宜也。
其复元氏县田租更赋六岁，赐县掾吏及门阑走卒钱。’”又云：“肃宗孝章皇帝建初七年九月己酉，幸邺，劳赐常山赵国吏人，复元氏租赋三岁。”元和三年二月戊辰，进幸中山，遣使者祠北岳，出长城。癸酉，还幸元氏，祠光武、显宗於县舍正堂。明日，又祠显宗於始生堂。皆奏乐，复元氏租赋。三月丙子，诏复元氏七年徭役。其两汉元氏县，在今县西北十五里故城是也。晋属赵国，高齐废。
隋开皇六年又置元氏县，属赵州。皇朝因之。
飞龙山，县西北三十里。《前赵录》曰：“河瑞元年，王浚使将祁弘，率鲜卑务尘部十馀万东讨石勒，战於飞龙山，勒师大败。”
元氏故城，在县西北十五里。即汉之旧县也，两汉常山太守皆理於此城。至隋末，为刘黑闼所破，其後移於今所。
开业寺，在县西北十五里。即後魏车骑大将军、陕定二州刺史、尚书令、司徒公赵郡李徽伯之旧宅也。
临城县，中。八。东北至州一百里。本战国时赵房子邑也，汉以为县，属常山郡，自汉至隋不改。属赵州，皇朝因之。天宝元年改名临城，以县西南十里有古临城，因改名焉。
氵氐水，在县南二里。出白土，细滑如膏，以之濯绵，色如霜雪，如蜀锦之得江津也，故俗称房子之纩，魏都赋曰“绵纩房子”。
郭与山，在县西南七十里。氵氐水所出。
柏乡县，上。十二。北至州六十一里。本春秋时晋高阝邑〔高阝，呼各反。〕之地，汉以为县，属常山郡。後汉光武帝即位於高阝南千秋亭五成陌，因改曰高邑，属常山国。高齐天保七年，移高邑县於汉房子县东北界，今高邑县是也。隋开皇十六年，於汉高阝城南十八里改置柏乡县，遥取迸柏县以为名，属栾州。大业二年，改属赵州。皇朝因之。
高邑故城，在县北二十一里。本汉高阝县也。
汉世祖庙，一名坛亭，县北十四里，高阝县故城南七里。即世祖即位之千秋亭也，後於此立庙，故《後汉书帝纪》云“肃宗孝章帝元和三年三月丙子，诏高邑令祠光武於即位坛”，是也。
高邑县，上。东北至州五十五里。本六国时赵房子邑之地，汉以为县，属常山郡。後魏属赵郡。高齐天保七年，移高邑县於其县城东北十五里，今县是也。
隋开皇三年改属赵州，皇朝因之。
房子故城，在县西南十五里。本汉房子县也。
冯唐墓，在县东北二十八里。赵人也。
赞皇县，中。五。东北至州七十里。本汉高阝邑县之地，属常山郡，隋开皇六年於此置赞皇县，县南有赞皇山，因以为名，属栾州。大业二年改属赵州，皇朝因之。
赞皇山，县东南二十六里。《穆天子传》曰：“至房子，登赞皇山。”
氵氐水，在县西南三十五里。韩信斩陈馀处。李左车曰“陈馀军败於高阝下，身死於氵氐水上”，是也。
济水，源出赞皇山，西北流，去县南十里。此自别是一济水，应劭以为四渎，误也。
百陵冈，在县东十里。即赵郡李氏之别业於此冈下也。冈上亦有李氏茔冢甚多。昭庆县，望。十五。东北至州九十里。本汉广阿县，属钜鹿郡。後汉省。
後魏别置广阿县，隋仁寿元年改为象城县，大业二年又改为大陆县，属赵州。武德四年复改为象城县，取县西北古象城为名。天宝元年，改为昭庆县。
广阿泽，在县东二十五里。《尔雅》曰“晋有大陆”，广阿即大陆别名，《淮南子》曰钜鹿。大陆、广阿，咸一泽也。
任敖墓，一名七里邱，在县西四里。高帝时为御史大夫，封广阿侯。
皇十三代祖宣皇帝建六陵，高四丈，周回八十丈。
皇十二代祖光皇帝启运陵，高四丈，周回六十步。二陵共茔，周回一百五十六步，在县西南二十里。
宁晋县，紧。十二。西北至州四十三里。本春秋时晋杨氏邑，汉以为<广婴>陶县，属钜鹿郡。晋省。後魏於此置<广婴>遥县，属南钜鹿郡。隋开皇六年，改为<广婴>陶，复汉旧名。大业二年改属赵州。天宝元年改为宁晋。
栾城县，中。十二。东南至州三十九里。本汉关县，属常山郡。後汉省。後魏太和十一年，於此置栾城县，取平棘县旧栾城为名。隋属栾州，又改属赵州，皇朝因之。
斯氵交水，在县西北二十里。
德州，平原，上。开元户六万一千七百七十。乡一百一十六。元和户九千三百五十六。乡二十五。
《禹贡》兖州之域，春秋时属齐，战国时亦为齐地。秦兼天下，今州秦之齐郡。汉分齐郡置平原郡。後汉至晋，平原为王国，封建子弟。後魏文帝於今州置安德郡，隋开皇三年改为德州。大业三年罢州，为平原郡。隋开陷贼，武德四年讨平窦建德，复为德州。
州境：东西一百九十五里。南北二百一十九里。
八到：西南至上都二千五十里。西南至东都一千七百九十里。西南至博州二百六十里。东北至棣州二百四十里。正南渡河至齐州二百四十五里。西南至贝州二百三十里。正北微东至沧州二百四十里。西至冀州二百一十五里。
贡、赋：开元贡：绫。赋：绢，绵。
管县七：安德，平原，平昌，将陵，安陵，，长河。
安德县，紧。二十八。郭下。本汉旧县，属平原郡。後魏属安德郡。隋开皇三年废郡，改属冀州，九年改属德州。皇朝因之。
黄河，南去县十八里。
鬲津枯河，在县南七十里。《禹贡》兖州“九河既道”，鬲津即九河之一，鬲津至徒骇二百馀里，今河虽移，不离此城也。
马颊河，县南五十里。
鹿角故关，县东南七十五里。
平原县，上。十八。东北至州四十六里。本汉旧县，属平原郡。後汉属平原国。後魏属安德郡。隋开皇三年罢郡，属冀州，九年改属德州。皇朝因之。
黄河，在县南五十里。
王莽枯河，在县南五里。
管辂祠，在县西南一里。
平昌县，上。二十三。西南至州八十里。本汉旧县，属平原郡。後汉属平原国。隋开皇三年属沧州，十六年改属德州。皇朝因之。
马颊河，在县南十里。久视元年开决，又名新河。
将陵县，望。二十。南至州五十里。本汉安德县地，属平原郡。隋开皇十六年於此置将陵县，取安德县界故城为名，属德州。皇朝因之。
鬲津枯河，南去县二十里。
王莽枯河，西去县十里。
安陵县，望。二十。南至州一百里。本汉县地，晋立安陵县，属渤海郡，本县之安陵，故以为名。高齐省。隋开皇六年重置，属冀州，九年立观州，县属焉。皇朝因之。贞观十七年观州废，县割属德州。
县，上。二十二。东南至州一百二十里。本汉条县，即条侯国也，景帝封周亚夫为条侯。汉条县属信都国，後汉属渤海郡。晋改“条”为“”。隋开皇三年废渤海郡，属冀州。五年改县为，音惕。县，属观州。皇朝武德初亦属观州，贞观十七年观州废，改属德州。
长河县，上。十八。东至州五十里。本汉广川县地，属信都国。後汉属清河国。魏封裴秀为广川侯。高齐省。隋开皇六年复置，属冀州，九年改属德州。仁寿元年改广川县为长河县。皇朝因之。
漳水河，自贝州漳南县流入，在县西二十三里。
王莽枯河，东去县五里。
永济渠，县西十里。
张公故关，县东南七十里。
棣州，乐安。上。开元户二万五千五百四十五。乡四十八。元和户五千四百四十七。乡一十七。
《禹贡》青州之域，又兖州之域。春秋为齐地，管仲曰：“北至於无棣。”
秦并天下，为齐郡。汉为平原、渤海、千乘三郡地。曹魏属乐陵国，晋石苞为乐陵公是也。隋开皇十七年，割沧州阳信县置棣州，大业二年废入沧州。武德四年又置棣州，六年又废。贞观十七年，又置移於厌次县，即今州理是也。天宝元年改为乐安郡，乾元元年复为棣州。
州境：东西三百四十九里。南北一百四十二里。
八到：西南至上都二千二百九十里。西南至东都一千四百二十里。西南至德州二百四十里。南至淄州二百一十里。正北微西至沧州二百五十里。东南至青州三百二十三里。西南渡河至齐州二百五十里。东北至大海二百里。
贡、赋：开元贡：绢十匹。赋：绢，粟，麦。
管县五：厌次，氵商河，渤海，阳信，蒲台。
厌次县，上。六。郭下。本汉富平县，属平原郡。後汉更名曰厌次，则厌次前已废矣，相传以秦始皇东游厌气，至碣石，次舍於此，因名之。高齐省。隋开皇十六年重置。武德初属德州，贞观十七年於此置棣州。
黄河，在县南三里。
氵商河，在县南四十里。
通海故关，在县西南四十里。
氵商河县，中。二十。东北至州八十里。本汉力县，属平原郡。後汉省。
隋开皇十六年於此置氵商河县，因北有氵商河以名之，属沧州。贞观元年属德州，十七年改属棣州。
黄河，在县南八十里。
氵商河，县北一十五里。汉成帝鸿嘉四年，河水泛溢为害，河是都尉许商凿此河通海，故以“商”字为名，後人加“水”焉。
渤海县，紧。西至州七十里。本隋蒲台县地，垂拱四年分置渤海县属棣州，在州东一百一十里。天宝五年，以土地咸卤，自县西移四十里，就李邱村置。
大海，在县东一百六十里。
阳信县，望。十四。南至州六十里。本汉旧县，属渤海郡。魏属乐陵国。後魏置乐陵郡，隋开皇三年罢郡，属沧州。十六年，於阳信县置棣州。武德六年又置，属沧州，贞观十七年又割属棣州。
钩般河，即九河之一，经县北四十里。
蒲台县，紧。十二。西北至州七十五里。本汉湿沃县地，属千乘国。宋属乐陵郡。隋开皇三年改属沧州，十六年改为蒲台县，北有蒲台，因为名也。隋末废，武德三年重置。八年改属淄州。贞观十七年置棣州，割蒲台属焉。
海，在县东一百四十里。
海畔有一沙阜，高一丈，周回二里，俗人呼为斗口淀，是济水入海之处，海潮与济相触，故名。今淀上有甘井可食，海潮虽大，淀终不没，百姓於其下煮盐。
黄河，西南至县七十五里。
蒲台，在县北三十里。秦始皇筑此台以望海，於台下萦蒲系马，今蒲生犹萦结。

●卷第十八
◎河北道三易定节度使定州易州沧景节度使沧州景州定州，博陵。上。开元户六万五千四百六十。乡一百三十。元和户二万六千八百三十二。乡一百一十四。今为易定节度使理所。
管州二：定州，易州。县十六。都管户三万六千四百二。
《禹贡》冀州之域，亦尧帝始封唐国之地。春秋时鲜虞白狄之国，《左传》曰“晋荀吴侵鲜虞”，是也。战国时为中山国，与六国并称王，後为赵武灵王所灭。中山之地，方五百里，秦兼天下，今州盖秦赵郡、钜鹿二郡之地。汉高帝分赵、钜鹿置常山、中山二郡，城中有山，故曰中山。景帝改为中山国，封子胜为中山王。哀帝崩，立中山孝王之子ぅ，是为平帝。後燕慕容垂僭号，建都於此，仍置中山尹。後魏道武帝平慕容垂子宝为中山郡，置安州，又改为定州，以安定天下为名也。隋开皇元年，以“中”字犯庙讳，改中山郡为鲜虞郡。大业三年，改为博陵郡，遥取汉博陵郡为名也。九年，又改为高阳郡。隋末陷贼，武德四年讨平窦建德，复置定州，复开皇之旧名也。天宝元年改为博陵郡，乾元元年复为定州。
州境：东西一百七十四里。南北三百里。
八到：西南至上都二千八十五里。西南至东都一千二百二十五里。东北至易州二百五十里。东至瀛州二百里。西北至蔚州四百七十里。东北至莫州二百五十里。西南取城路至赵州一百九十五里。
贡、赋：开元贡：两窠细绫十四匹。
管县十：安喜，新乐，义丰，唐，望都，北平，无极，陉邑，深泽，恒阳。
安喜县，紧。郭下。本汉卢奴县，属中山国。黑水故池，在州城西北，去县四里，周回百馀步，深入不流，俗谓水黑白卢，不流曰奴，因以名县。後燕慕容垂都中山，故改卢奴为弗违县。後魏平燕，又改为卢奴。高齐省卢奴，移旧安喜县於此，属中山郡。隋改为鲜虞县，武德四年复为安喜县。按安喜故城，在今县东三十里，本汉安险县，後汉改为安熹县，《蜀志》曰“先主尝为安喜尉。”
氵寇水，〔氵寇，苦候反。〕一名唐河，在县北八里。
长星川，南去县八里。
天井泽，在县东南四十七里。周回六十二里。
新乐县，中。东北至州五十里。本春秋鲜虞国。汉为新市县之地。隋开皇十六年置新乐县，属定州，取新乐故城为名也。新乐者，汉成帝时中山孝王母冯昭仪随王就国，王为建宫於乐里，在西乡，呼为西乐城，时人语讹，呼“西”为“新”，故为新乐。
仪台，县西南十三里。《後燕录》曰：“慕容麟与道武战於仪台，燕师败绩。”
木刀沟，在县东南二十四里。沟傍人姓木名刀，因为名。
义丰县，紧。西至州六十里。本汉安国县之地，属中山国。魏明帝追封后父毛嘉为安国侯。晋属博陵国。隋开皇六年改为义丰县，属定州。皇朝因之。
氵寇水，俗名唐河，县北五里。
派水，县西二十五里。
解渎故城，县东北九里。本汉解渎亭，灵帝袭爵解渎亭侯，桓帝崩无子，窦武定册迎立，即灵帝也。
长林沟，今名木刀沟，经县南三十三里。
唐县，上。东南至州五十里。本春秋时鲜虞邑，汉唐县之地，即古唐侯国，尧初封於此，今定州北有故唐城，是尧所封也。汉唐县属中山国，高齐省入安喜县，隋开皇十六年重置，属定州。皇朝因之。
孤山，盖都山也，县东北五十四里。
氵寇水，一名唐河，西去县一百五十步。
寡妇故城，县北九里。後汉贾复追铜马、五幡贼，於此筑城，後人语讹，转呼为“寡妇”。
八度故关，县西北二十里。
倒马故关，县西北一百一十三里。以氵寇水东经倒马关，山路险峭，马为之倒，因以为名。
望都县，上。西南至州五十里。本汉旧县，属中山国。以尧山在北，尧母庆都山在南，登尧山见都山，故以望都为名。後魏属北平郡，高齐省。隋开皇六年复置，属定州。皇朝因之。
唐水，县西南四十二里。
阳城淀，县东南七里。周回三十里，莞蒲菱芡，靡所不生。
柳宿城，县东南四十二里。宣帝母王夫人微时，泣别於柳宿城，即此地也。
尧祠，县南四十里。
北平县，上。西南至州八十三里。本秦曲逆县地，属中山国，陈平封曲逆侯。
後汉章帝巡岳，以曲逆名不善，改名蒲阴县。後魏孝明帝改名北平县，於今县东北二十里置北平郡，割中山国之蒲阴、望都、北平三县属之。高齐省北平郡及蒲阴县，以北平县属中山郡。隋开皇三年属定州。皇朝因之。万岁通天二年，契丹攻围，七旬不下，故改为徇忠县，寻复旧名。
蒲阳山，在县西北四十里。
濡水，县西五里。
安阳故关，县西北二十五里。
无极县，上。北至州八十里。本汉毋极县，属中山国。後魏太武省，高齐重置，属中山郡。隋开皇三年，改属定州。万岁通天元年，改“毋”为“无”。
滹沱水，南去县三十五里。
陉邑县，中。北至州三十里。本七国时中山国之苦陉邑，汉苦陉县也。李克为中山相，苦陉之吏，上许入多於前。李克曰：“苦陉无山林之饶，而入多於前，是扰乱吾人也。”遂免之。汉属中山国，章帝改为汉昌，魏文帝改曰魏昌。高齐省，隋开皇十六年改置隋昌县，属定州。武德四年，改曰唐昌，天宝元年改曰陉邑。
廉颇台，在县西南十九里。慕容恪与冉闵战於魏昌，冉闵大败，即此也。
木刀沟，在县南二里。
深泽县，中。西北至州九十里。本汉南深泽县也，以涿郡有深泽县，故此加“南”以别之，属中山国。高齐省，隋开皇六年分安平县於滹沱河北重置深泽县，属定州。皇朝因之。
滹沱河，县南二十五里。光武为王郎所追，至滹沱，欲度，导吏还言水深无船，左右惧。上使王霸前瞻水，霸恐惊众，乃言可渡。比至，冰合，以囊沙布冰上，乃渡。未毕数车，冰陷，今名沟傍合处为危渡口。
恒阳县，上。东至州六十里。本汉上曲阳县，属常山郡。後汉属中山国。高齐天保七年除“上”字但为曲阳县，属中山郡。隋开皇六年，改曲阳为石邑县，其年移石邑於井陉县，属恒州。七年於此置恒阳县，属定州，以在恒山之南，因以为名。
恒山，在县北一百四十里。常水所出。《周官职方氏》“并州山镇曰恒山”，是为北岳。汉以避文帝讳，改曰常山。至周武帝平齐，复名恒山。
长星沟水，在县西北十七里。
郊坛，县东南十二里。後燕慕容垂都中山，置坛於此郊祭。
後燕故苑，县西南十五里。
恒岳观，在县南百馀步。
真君庙，在县东北十里嘉禾山下。
恒岳下庙，在县西四十步。
北平军，在州西三里。开元十年置。
易州，上谷。上。开元户三万七千二百二十七。乡七十二。元和户五百六十九。乡四十五。
《禹贡》冀州之域。虞及周为并州地。春秋时属燕、晋。战国时属燕、赵。
秦置三十六郡，以为上谷郡。汉分置涿郡，今州则汉涿郡故安县之地。隋开皇元年改为易州，因州南十三里易水为名。大业初为上谷郡，遥取汉上谷以为名。隋乱陷贼，武德四年又改为易州。高阳军在州城内，开元二十年置。
州境：东西二百一十里。南北四百四十七里。
八到：西南至上都二千三百四十五里。西南至东都一千四百七十五里。东北至幽州二百一十里。北至妫州取笔城头路四百里。东至莫州一百九十里。西北至蔚州取飞狐路三百六十里。
贡、赋：开元贡：纟由，绵，墨。赋：绢，丝。
管县六：易，涞水，容城，遂城，蒲城，五回。
易县，上。郭下。本汉故安县，属涿郡。文帝以申屠嘉为故安侯。隋开皇十六年，於汉故城西北隅置易县。故城即燕之南郡，周回约三十里。
孔山，在县西南四十五里。有锺乳穴，深不可侧。
涞水，自蔚州飞狐县流入。
易水，一名故安河，出县西宽中谷。《周官》曰：“并州，其浸涞、易。”
燕太子丹送荆轲易水之上，即此水也。
武阳故城，县东南七里。故燕之下都。
范阳故城，秦范阳县也，在县东南六十二里。以在范水之阳，故名。蒯通说武信君，使赐范阳令侯印，赵地闻之，不战而下者四十馀城。
樊於期故城，县西十三里。於期授首荆轲处。
涞水县，上。西南至州四十二里。本汉乃县，子由反。属涿郡。後周省入涿县。隋开皇元年，又於此置范阳县，遥取汉范阳为名，十年又改为永阳县，属幽州，十六年改属易州。十八年，以重名改涞水县，近涞水为名。
涞水，一名巨马河，东北二里。袁绍将崔巨业攻围故安不下，退军南还，公孙瓒击破之於巨马水，死者七八千人，即此水也。
石泉故城，县西北三十里。在众山之内，平山之中，四围绝涧，壁立五丈，水不周处，路不容辙。
容城县，上。西北至州八十八里。本汉旧县，属涿郡。高齐省入范阳县。隋开皇元年改置乃县，天宝元年改为容城县，复汉旧名。
遂城县，上。北至州七十里。本汉北新城县，属涿郡。後魏除“北”字，寻又省。隋开皇三年，移後魏新昌县於此，属易州，十六年改新昌县为遂城县。按县城，即战国时武遂城也，赵将李牧攻燕，拔武遂、方城，即此也。後魏孝武帝永熙二年，以韩瓒为营州刺史，行达此城，值卢曹构逆，就置南营州，以瓒为刺史。所部三千馀人，并雄武寇时，因号英雄城。
蒲城县，中。东北至州一百四里。本汉北平县，属中山国。高祖以张苍为北平侯。後汉世祖追铜马、五幡贼於北平，破之，即此。後魏於此置永乐县，天宝元年改为蒲城县，以县北故蒲城为名。
五回岭，在县西北五十里。高四十许里。
五回县，中下。东至州七十里。本汉北平县地，开元二十三年，刺史卢晖奏置，在五回山东麓，因名之。二十四年，刺史田琬以其险隘，东迁於五公城，在今易县西五十里。
沧州，景城。上。开元户九万八千一百五十七。乡一百七十九。元和户九千五百一十四。乡三十九。今为沧景节度使理所。
管州二：沧州，景州。县十二。
《禹贡》冀州、兖州之域。後魏孝明帝熙平二年，分瀛州、冀州置沧州，以沧海为名。隋大业二年罢州，为渤海郡。武德元年改为沧州，二年陷窦建德，四年讨平建德，州仍旧。
州境：东西三百二十二里。南北四百五里。
八到：西南至上都二千二百二十里。西南至东都一千三百六十里。西南至景州一百二十里。东南至棣州二百五十里。西北至幽州五百五十里。西南至德州二百四十里。东至大海一百八十里。
贡、赋：开元贡：柳箱，苇簟，糖蟹，鳢夸。赋：绵，绢。
管县七：清池，长芦，鲁城，盐山，饶安，乐陵，无棣。
清池县，紧。郭下。本汉浮阳县，属渤海郡，在浮水之阳。後魏属沧州。隋开皇十八年改为清池县，以县东有仵清池，因以为名。
仵清池，在县东南一十五里。
长芦县，上。东南至州三百四十里。本汉参户县地，周大象二年，於此置长芦县，属章武郡。《水经》云：“长芦，水名也。水傍多芦苇，因以为名。”隋开皇初属瀛州，贞观後改属沧州。
参户故城，一名木门城，在县西北四十里。
萨摩陂，在县北十五里。周回五十里，有蒲鱼之利。
鲁城县，上。南至州一百里。本汉章武县，属渤海郡，有盐官。高齐省。隋开皇十六年，於此置鲁城县。
大海，在县东九十里。
平鲁渠，在郭内。魏武北伐匈奴开之。
盐山县，上。西至州六十里。本春秋齐无棣邑也，管仲曰“北至於无棣”。
汉於此置高城县，属渤海郡。武帝以平津乡封公孙弘，即此县乡也。隋开皇十八年，改为盐山县。
盐山，在县东南八十里。
饶安县，上。北至州九十里。本汉千童县，即秦千童城，始皇遣徐福将童男女千人入海求蓬莱，置此城以居之，故名。汉以为县，属渤海郡。灵帝置饶安县，以其地丰饶，可以安人。後魏属沧州，隋不改，皇朝因之。
胡苏河，在县西五十里。
无棣河，在县南二十里。
乐陵县，上。北至州一百三十五里。本燕将乐毅攻齐所筑，汉以为县，属平原郡，即汉大司马史高所封之邑。後魏属乐陵郡。隋开皇三年罢郡，属沧州。
重合故城，县东二百步。汉重合县，武帝封莽通为重合侯。
无棣县，上。西北至州一百二十里。本春秋时齐之四履北至之地，在汉为阳信县地。隋开皇六年，割阳信、饶安置无棣县，以南临无棣沟，因以为名，属沧州。
横海军，在州城西南。开元十四年置。
景州，下。元和户二千二十五。乡一十五。
本汉景城县，属渤海郡。隋开皇三年罢郡，属沧州。十六年又於长芦县置景州，大业二年废。武德四年重置，贞观元年废，以所属县分入沧州。贞元二年，於弓高县重置。
州境：八到：西南至上都二千一百里。西南至东都一千二百四十里。西南至冀州二百一十里。东北至沧州一百二十里。南至德州二百里。北至瀛州一百四十里。
贡、赋：（与沧州同）〔元和贡：苇簟。赋：绵，绢。〕管县五：弓高，南皮，景城，东光，临津。五县志文，传写阙佚。

●卷第十九
◎河北道四阙
●卷第二十
◎山南道一阙
●卷第二十一
◎山南道二襄阳节度使（襄阳大都督府）襄州邓州复州郢州唐州随州均州房州襄州，〔襄阳。大都督府。〕开元户三万六千三百五十七。乡七十七。元和户十万七千一百七。乡一百六十二。今为襄阳节度使理所。
管州八：襄州，邓州，复州，郢州，唐州，随州，均州，房州。县三十八。
都管户一十四万二千。
《禹贡》豫、荆二州之域。於周诸国，则、邓、阝、卢、罗、若阝之地。
春秋时地属楚。秦兼天下，自汉以北为南阳郡，今邓州南阳县是也。汉以南为南郡，今荆州是也。後汉建安十三年，魏武帝平荆州，置襄阳郡。自赤壁之败，魏失江陵，而荆州都督理无常处。吴将诸葛瑾、陆逊皆数入其境，自羊公镇襄阳，吴不复入。永嘉之乱，三辅豪族流於樊、沔，侨於汉水之侧，立南雍州。孝武帝以朱序为南雍州刺史。苻坚遣将苻丕攻陷襄阳，序为丕所擒。安帝时，鲁宗之为刺史，仍於州理置宁蛮校尉。梁太清二年，岳阳王萧为雍州刺史，兄河东王誉为元帝所杀，怒，以州北附。西魏克江陵，以为梁王，都江陵，为西魏藩国。
恭帝改雍州为襄州，因州南襄水为名也。按襄阳去江陵陆道五百里，势同辅车，无襄阳则江陵受敌。自东晋庾翼为荆州刺史，将事北伐，遂镇襄阳，北接宛、洛，跨对樊、沔，为荆、郢之北门，代为重镇。周置总管，隋置行台，皇家初亦置山南道行台，武德七年废行台，置都督府。贞观六年废都督府，改为州。永贞〔元〕年升为大都督府。
州境：东西二百四十六里。南北三百六十七里。
八到：西北至上都一千二百五十里。北至东都八百二十五里。东至随州三百五十里。南至江陵府四百七十里。西至房州陆路四百二十里，水路五百八十四里。
东南至郢州三百二十里。西北至均州三百六十里。
贡、赋：开元贡：火麻布，库路真。赋：绵，绢。元和贡：麝香，绫纱，竹扇，橙子，柘木，弩材，漆器。
管县七：襄阳，临汉，南漳，义清，宜城，乐乡，城。
襄阳县，望。郭下。本汉旧县也，属南郡，在襄水之阳，故以为名。魏武帝平荆州，分南郡置襄阳郡，县属焉。後遂不改。
岘山，在县东南九里。山东临汉水，古今大路。羊祜镇襄阳，与邹润甫共登此山，後人立碑，谓之堕泪碑，其铭文即蜀人李安所制。
万山，一名汉皋山，在县西十一里。与南阳郡邓县分界处，古谚曰“襄阳无西”，言其界促近。
檀溪，在县西南。初，梁高祖镇荆州，闻齐主崩，令萧遥光等五人辅政，谓之“五贵”。叹曰：“政出多门，乱其阶矣！”阴怀平京师之意。潜造器械，多伐砍竹木，沈於檀溪，为舟装之备。参军吕僧珍独悟其旨，亦私具橹数百张。及义师起，乃取檀溪竹木，装战舰。诸将争橹，僧珍每船付二张，事克集。今溪已涸，非其旧矣。
州理中城，在县东边。一处，有土赤色。昔苻丕攻襄阳，朱序用道法，以朱砂熏之，至今土色有异。西北角有夫人城，苻丕之攻也，朱序母深识兵势，登城履行，知此处必偏受敌，令加修筑。寇肆力来攻，果衄而退，因谓之夫人城。
刘琦台，县东三里。琦与诸葛亮登台去梯言之所也。
诸葛亮宅，在县西北二十里。
郁池，在县南十四里。
临汉县，紧。南至州二十里。本汉邓县地，即古樊城，仲山甫之国也。西魏於此立安养县，属邓城郡。周天和五年改属襄州。天宝元年，改为临汉县。县城南临汉水，魏将军曹仁据樊，蜀将关羽围樊，使于禁、庞德救之。会汉水暴涨，羽以舟师攻禁，禁遂降羽。德目不屈，羽杀之。
故邓城，在县东北二十二里。春秋邓国也，桓七年邓侯吾离来朝是也，楚文王灭之。
邓塞故城，在县东南二十二里。南临宛水，阻一小山，号曰邓塞。昔孙文台破黄祖於此山下。魏常於此装治舟舰，以伐吴，陆士衡表称“下江、汉之卒浮邓塞之舟”，谓此也。
南漳县，中。东北至州一百四十里。本汉临沮县地，按临沮县，今在荆州当阳县西北临沮故城是也。後魏於此置重阳县，隋改为南漳县。
荆山，在县西北八十里。三面险绝，惟东南一隅，才通人径。
且山，〔且音祖。〕在县东北一百八里。吴将朱然、诸葛瑾从且中乘山险道北出，且中去襄阳城一百五十里。按此是地名，非山，盖以地山相近，因名。或云司马宣王凿八垒山，开路於此停阻也。
襄水，出县北一百一十里白石山。
义清县，中。东北至州五十八里。本汉中庐县地也，西魏於此置义清县，後因之。
中庐故县，在今县北二十里。本春秋庐戎之国，秦时谓之伊庐，项羽亡将锺离家在伊庐也。
长渠，在县东南二十六里，派引蛮水。昔秦使白起攻楚，引西山谷水两道争灌鄢城，一道使沔北入，一道使沔南入，遂拔之。
宜城县，上。北至州九十五里。本汉己卩音忌县地也。城东临汉江，古谚曰“己卩无东”，言其东逼汉江，其地短促也。宋孝武帝大明元年，以胡人流寓者，立华山郡理之。後魏改为宜城。周改宜城为率道县，属武泉郡。隋开皇三年罢郡，属襄阳。皇朝因之，天宝元年改为宜城县。
汉水，在县东九里。
故宜城，在县南九里。本楚鄢县，秦昭王使白起伐楚，引蛮水灌鄢城，拔之，遂取鄢，即此城也。至汉惠帝三年，改名宜城。
乐乡县，中下。东北至州二百二十里。本春秋时若阝国之城，在今县北三十七里若阝国故城是也。在汉为若县也，晋安帝於此置乐乡县，属武宁郡。隋大业三年改属竟陵郡，皇朝改属襄州。
汉水，东去县四十二里。
城县，上。东南至州一百四十五里。本春秋时国，《左传》“伯绥来朝”，今县北十五里故城是也。汉为筑阳县，〔筑，音逐。〕萧何子封筑阳侯，即此也。隋开皇七年，改为城县，属襄州。
筑水，在县南一百二十步。
邓州，南阳。上。开元户三万八千六百一十一。乡五十八。元和户一万四千一百四。乡六十一。
《禹贡》豫州之域。周为申国。战国时属韩，苏秦说韩宣惠王曰：“韩西有宜阳，东有穰、氵育”，是也。秦昭襄王取韩地，置南阳郡，以在中国之南，而有阳地，故曰南阳，三十六郡，南阳居其一焉。汉因之，领县三十六，理宛城。
後汉於郡理置（荆州）〔南都〕，建安中张绣屯兵於穰，降魏，魏於穰置万州，晋宣王、夏侯伯仁皆为都督，或理宛，或理新野。永嘉五年，为刘聪所没，成帝咸康四年复归於晋。苻坚之乱，又没前秦，姚兴时又复还晋。後魏孝文帝南侵，又陷之。梁普通中克，还入魏，太和中置荆州，理穰县，今邓州所理是也，隋开皇七年，梁王岿入隋，自穰县移荆州还江陵，於穰县置邓州。大业三年，改为南阳郡。武德二年，复为邓州。
州境：东西五百九十里。南北三百八十一里。
八到：西北至上都九百五十里。北至东都六百四十五里。东北至汝州四百七十五里。东至唐州三百二十里。南至襄州一百八十里。西南至均州三百四十里。
贡、赋：开元贡：白，丝布。赋：布，麻。
管县七：穰，南阳，新野，向城，临湍，菊潭，内乡。
穰县，望。郭下。汉旧县，本楚之别邑，取丰穰之义。後属韩，秦武王攻取之，封魏冉为穰侯。汉以为县，属南阳郡。後魏既克南阳，於此城置荆州。隋开皇三年属邓州，皇朝因之。
湍水，〔湍，音专。〕北去县七里。
六门堰，在县西三里。汉元帝建昭中，召信臣为南阳太守，复於穰县南六十里造钳卢陂，累石为是，傍开六石门，以节水势。泽中有钳卢玉池，因以为名，用广溉灌，岁岁增多，至三万顷，人得其利。後汉杜诗为太守，复修其陂，百姓歌之曰：“前有召父，後有杜母。”
南阳县，紧。西至州一百二十里。本周之申国也，平王母申后之家。汉置宛县，属南阳郡。更始即帝位，世祖纳阴后，并於宛城。魏代荆州都督所理。至隋改为南阳县，属邓州。
精山，在县西北二十七里。黄巾贼据宛城，汉西乡侯朱隽击破之，馀众走保精山，谓此也。
氵育水，东去县三里。《南都赋》曰“氵育水荡其胸”，是也。
新野县，中。西北至州七十里。本汉旧县，属南阳郡。魏代新野县为荆州都督所理，王昶为都督，即镇此城。晋惠帝立新野郡，隋开皇三年罢郡，县属邓州。
氵育水，西去县二百步。
後汉西华侯邓晨宅，在县北二十四里。晨，新野人，世祖姊夫也。初起兵新野，王莽焚其冢墓，ㄜ其宅，宗族怒曰：“幸自富足，何故随妇家入汤镬中？”
晨终无恨。
阴皇后宅，在县东北。捣衣石存焉。
向城县，上。西南至州一百九十里。本汉西鄂县地，春秋时向邑。江夏有鄂，故此加“西”。後魏孝文帝於古向城置向城县，属氵育阳郡。贞观九年，改属邓州。
丰山，在县南三十二里。有九钟，霜降则鸣。
西鄂故城，在县南二十里。张衡即此县人，故宅馀址犹存。
鲁阳关，在县北八十里。今邓、汝二州於此分境。荆、豫径途，斯为险要，张景阳诗云：“朝登鲁阳关，狭路峭且深。”
博望故城，在县东南四十五里。张骞封邑。
临湍县，上。东南至州八十五里。本汉冠军县地，後魏孝文帝割县北境置新城县，属南阳郡。废帝以近湍水，改为临湍。隋文帝复改为新城，天宝元年又改为临湍县。
翼望山，在县西北二十里。湍水出焉。
冠军故城，在县南四十里。汉武帝以霍去病讨匈奴功冠诸军，故封此县，以褒异之。
後汉胶东侯贾复宅，在县南三十五里。
楚堰，在县南八里。拥断湍水，高下相承八重，溉田五百馀顷。
菊潭县，上。东南至州一百五十里。本汉郦县〔郦，音。〕武陶戍之地，後魏废帝因武陶戍置郡，隋开皇三年罢郡，以为菊潭县，因县界内菊水为名，属邓州。
菊水出县东石涧山。其旁多菊，水极甘馨，谷中三十馀家不复穿井，仰饮此水，皆寿百馀岁。王畅、袁隗为太守，命郦县月送水三十斛，饮食沐浴，悉皆用之。
内乡县，上。东南至州二百四十里。本楚之析邑，後属於秦，《史记》秦昭王发兵出武关，攻楚，取析十五城是也。汉以为县，属弘农郡。後汉属南阳郡。
後魏於此置析阳郡，废帝改为中乡县。隋开皇三年，以避庙讳，改为内乡，属邓州。
析水，北自卢氏县界流入，与丹水合，古今谓之析口。
县城，即楚析县也，《史记》楚顷襄王元年，秦出武关，斩楚众五万，取析十五城。汉高祖入关，下析、郦是也。
复州，竟陵。下。开元户五千二百三十二。乡一十一。元和户七千六百九十。
乡一十五。
《禹贡》荆州之域。春秋、战国时并属楚，《史记》白起拔郢，东至竟陵，即此是也。秦属南郡，在汉即江夏郡之竟陵县地也。晋惠帝分江夏立竟陵郡，周武帝改置复州，取州界复池湖为名也。贞观七年，州理在沔阳县，宝应二年移理竟陵县。
州境：东西四百三十里。南北六百九十里。
八到：西北至上都一千六百八十里。西北至东都一千四百二十五里。东北至安州三百三十里。东至沔州陆路三百四十里，水路七百里。西北至郢州陆路二百五十里，水路三百里。南至沔阳县一百三十里，自县南至岳州水路五百里。
贡、赋：开元贡：白布一十匹。赋：布，麻。
管县三：竟陵，沔阳，监利。
竟陵县，中。郭下。汉旧县也，属江夏郡。旧县在今郢州长寿县界竟陵大城是也。周属复州，隋大业三年，改复州为沔州，县属不改。武德初，又属复州。
五华山，在县东北七十里。
县城，本古风城，古之风国，即伏羲，风姓也。南临氵义水。
沔阳县，中下。北至州一百三十里。本汉€杜县地，梁天监二年分置沔阳县，即今县东三十里沔阳故城是也。今沔阳县，即後魏所置建兴县，隋大业三年改建兴县为沔阳郡，武德五年改郡为县，属复州。
沔水，在县南八十步。东入氵义川县界。
马骨湖，在县东南一百六十里。夏秋涨，淼漫若海；春冬水涸，即为平田。
周回一十五里。
监利县，中下。东北至州二百六十里。本汉华容县地也，晋武帝太康五年分立监利县，属南郡。隋开皇三年，改属复州。
大江，在县南一百三十里。
郢州，富水。下。开元户五千六百九十九。乡一十九。元和户一万一千九。
乡二十三。
本江夏郡€杜县之地。《周地图记》曰：“蛮人酋渠田金生代居此地，常为边患，梁普通末，遣郢州刺史元树讨平之，因置新州。”後魏废帝二年改为温州，因温水为名也。隋末废温州，县并入安陆郡。武德四年，於今京山县重置温州。
贞观十七年废温州，於长寿改置郢州。
州境：东西南北八到：西北至上都一千三百八十五里。西北至东都一千一百二十五里。东南至复州三百里。正南微西至江陵府三百里。西北至襄州三百一十里。东北至随州三百九十里。
贡、赋：开元贡：白布二十匹。赋：布，麻。
管县三：长寿，京山，富水。
长寿县，上。郭下。本汉竟陵县地，宋分置长寿县，理石城，即今县理是也，属竟陵郡。魏文帝大统後，属温州。贞观十七年，於县改置郢州，县属焉，後遂因之。
汉水，去县十步。
县城，本古之石城，背山临汉水，吴於此置牙门戍城，羊祜镇荆州，亦置戍焉，即今州理是也。
京山县，下。西至州一百六十里。本汉€杜县地，隋属温州。大业二年，改为京山县。皇朝温州所理在此，贞观十七年罢温州，县属郢州。
大洪山，在县西北二百里。孤秀为众山之杰，其山多锺乳。
温汤水，在县南十五里。拥以溉田，其收数倍。流经其家，多凶。
富水县，中。西南至州三百四十里。本汉安陆县地，後汉分其地置新市县，属江夏郡。後汉有新市、平林兵，谓此。後魏改新市为富水县，取县界富水为名。
富水，南去县一百步。
唐州，淮安。上。开元户二万一千五百九十七。乡四十五。元和户四万七百四十。乡八十七。
《禹贡》豫州之域。春秋时为楚地，秦为南阳郡地，自汉迄宋皆同。後魏太和中於此置东荆州，理比阳故地，其後改为淮州。隋开皇五年，又改为显州。贞观九年，改为唐州。
州境：东西三百八里。南北三百十里。
八到：西北至上都取叶县路一千三百四十里，取邓州路一千二百二十五里。
西北至东都五百二十里。南至随州三百六十里。东南至申州二百六十里。西北至襄州三百五十里。西至邓州三百二十里。东至蔡州二百四十里。东北至许州二百七十里。北至汝州叶县一百八十里，自叶县取龙兴路至汝州一百八十里。
贡、赋：开元贡：绢，丝，布。赋：布，麻。元和贡：绢十匹。
管县七：比阳，慈丘，桐柏，平氏，湖阳，方城，泌阳。
比阳县，上。郭下。本汉旧县，属南阳郡。比水所出，故曰比阳。後魏属江夏郡，隋属淮安郡，贞观中改属唐州。
显望冈，在县西北六十里。
比水，南去县二里。後汉世祖破甄阜、梁丘赐於比水西，斩之，即此水也。
舞阴故城，在县西北六十五里。汉县，属南阳郡。曹公与张绣战，引还舞阴，即此城也。
慈丘县，上。西南至州七十里。本汉比阳县之地，後魏孝文帝於此置江夏县，并置江夏郡领之。隋开皇三年废郡，县属淮州。十八年改为慈丘，取慈丘山为名。
慈丘山，在县西五十里。
比水，出县东南太湖山。
桐柏县，中。西北至州一百二十里。汉平氏县之东界也，梁於此置义乡县，隋开皇十八年改为桐柏，取桐柏山为名也。
桐柏山，在县西南九十里。《禹贡》曰“导淮自桐柏”。出紫草。
天木山，俗名天目山，在县东北五十五里。祖逖为豫州刺史，藏家口於天木山，即此山也。山上有池，时人号为天目。
淮水，出县南桐柏山，一名大复山。
淮渎庙，在县西六十里桐柏山东北。
平氏县，中。东北至州七十里。本汉旧县，属南阳郡。晋属义阳郡，其後为北人侵掠，县皆丘墟。後魏於平氏故城重置，属淮州。隋改属淮安郡，贞观中改属唐州。
醴水，出县东南桐柏山，西流经县北三里。与淮同导，西流为醴，东流为淮。
湖阳县，中。东北至州一百六十里。古蓼国也，《左传》曰“郧人将与随、绞、州、蓼伐楚”，注曰“今义阳东湖阳县”是也。《地理志》曰蓼国，咎繇後，为楚所灭。後魏孝庄帝於此立湖州。贞观元年废，以湖阳属唐州。
方城县，上。东南至州一百六十里。本汉堵音者，阳地也，属南阳郡，在堵水之阳，故名。後汉朱为堵阳侯。梁於此置堵阳郡。隋改置方城县，取方城山为名也，属氵育阳郡。贞观中，改属唐州。
方城山，在县东北五十里。即沮、溺耦耕处。《左传》屈完对齐桓公，“楚国方城以为城”是也。
堵水，西去县三十五里。
泌阳县，中。东至州一百里。本汉棘阳县地，後魏於此置襄城郡，领襄城、上马二县，贞观元年废入湖阳县。开元十三年，刺史白知节奏复置，天宝元年改为泌阳。
随州，汉东。上。开元户一万三千二百一十六。乡二十七。元和户一万二千七百一十六。
本春秋时随国，与周同姓。《左传》曰“汉东之国随为大”。注曰“今义阳随县也”。其後为楚所灭，为南阳郡地。汉立为随县，属南阳郡。晋太康九年，分义阳置随郡。自宋已还，多以封建子弟为王。後魏文帝大统十六年改随州，後遂因之。
州境：东西三百七十里。南北三百七十八里。
八到：西北至上都一千四百三里。西北至东都一千一百六十五里。西至襄州三百五十里。西南至郢州三百九十里。北至唐州三百六十里。东南至安州一百五十五里。东北至申州二百四十里。
贡、赋：随，光化，枣阳，唐城。
随县，上。郭下。本汉旧县，属南阳郡。即随国城也，历代不改。
厉山，亦名烈山，在县北一百里。《礼记》曰厉山氏，炎帝也，起於厉山，故曰厉山氏。
断蛇丘，在县北二十五里。即随侯救断蛇处。
氵差水，在县西四十里。《左传》曰：“楚武王伐随，莫敖屈重除道梁氵差。”
平林故城，在县东北八十〔八〕里。王莽末，关东起兵，陈牧、廖堪起兵，号“平林兵”。
季梁庙，在县南门外道西三十二步。
光化县，下。西北至州三十四里。本汉随县地，南齐武帝分其地立安化县，属随郡。後魏文帝改为新化县，废帝改为光化县。
枣阳县，上。东南至州二百里。本汉蔡阳地，属南阳郡。後汉分蔡阳立襄乡县，周改为广昌，隋仁寿元年改为枣阳县，因枣阳村为名也。
舂陵故城，在县东南三十五里。汉景帝子长沙王发子舂陵节侯之邑也。世祖即位，幸舂陵，复其徭役，改曰章陵。
後汉世祖宅，在县东南三十里。宅南三里有白水，《东京赋》所谓“龙飞白水”也。
世祖父南顿君陵，县东二十七里。
唐城县，上。东南至州一百五里。本汉随县地，梁於此置下氵差戍。後没魏，改为下氵差镇。隋开皇三年，改镇为唐城县，大业〔二〕年废。开元二十四年，采访使宋鼎奏置。
唐城山，在县北三十二里。
均州，武当。下。开元户九千八百五十九。乡二十。元和户八千一百八十二。
乡二十。
汉南阳郡武当县地也，因山为名。永嘉之乱，雍州始平郡流人出在襄阳者，江左因侨立始平郡以领之，寄理襄阳。宋孝武帝割武当县以隶之。後魏改始平郡为武当郡，隋开皇三年罢郡，置均州。
州境：八到：西北至上都九百里。东北至东都八百八十五里。东至邓州二百四十里。
东南水路至襄州三百六十里。南至房州二百六十八里。西至金州三百六十里。北至邓州内乡县二百三十里。
贡、赋：开元贡：麝香，山鸡皮毛。赋：绢，布，绵，麻。
管县三：武当，郧乡，丰利。
武当县，上。郭下。本汉旧县，属南阳郡。後汉初，延岑起兵於此，後遂空废。宋元嘉末，移县理延岑城。贞观十五年，於此置均州。
武当山，一名参山，一名太和山，在县南八十里。高二千五百丈，周回五百里。阴长生於此得仙。
汉水，去县西北四十里。水中有洲，名沧浪洲，即《禹贡》云“又东为沧浪之水”。
盐池，在县东南百里。池水四周，上生紫气。池左右草木十馀里，气所染著，上如雪霜，尝之盐味，土人谓之盐花。
郧乡县，上。东至州一百一十三里。本汉锡县，〔锡，音羊。〕古麇国之地也，《左传》曰“楚潘崇伐麇，至于锡穴”是也。汉锡县属汉中郡，晋武帝改锡县为郧乡县，隋初属均州，後隶房州，贞观中又改属均州。
西山，今名宝盖山，在县西南三里。其山南临汉水。
汉水，西自丰利县界流入，南去县三里。东有涝滩，冬即水浅，而下多大石。
又东为净滩，夏水急迅，行旅苦之。歌曰：“冬涝夏净，断官使命。”
丰利县，上。东至州二百四十里。本汉长利县之地也，理在长利川，故以为名。宋於此侨置南上洛郡，属梁州。後魏文帝改南上洛郡为丰利郡，又立丰利县。
隋以丰利县属金州，贞观八年改属均州。
（锡）〔锡〕义山，一名天心山，在县东北六十五里。山方圆百里，形如城，四面有门，相传以为仙灵所居。
汉水，南去县二十里。
房州，房陵。下开元户一万四千四百三十二。乡三十四。元和户四千四百三十一。乡三十四。
《禹贡》梁州之域。古麇国之地，《左传》曰“楚子伐麇，成大心败麇师於防渚”。阚る以为防陵即春秋时防渚，州之得名，盖自此也。战国时属楚，秦为汉中郡地。汉立房陵县，属汉中郡。後汉末，立为房陵郡。建安三十四年，蜀先主遣宜都太守孟达征房陵，杀太守申耽。魏文帝时，孟达降魏，魏改房陵郡为新城郡。後达叛魏降蜀，司马宣王击杀之。侯景之乱，地入後魏。至周武帝，改为迁州。贞观十年，废迁州，自竹山县移房州於废迁州廨，即今州理是也。
州境：东西五百二十三里。南北三百六十九里。
八到：西北至上都一千六百六十八里。东北至东都一千一百五十五里。南至归州山路五百里。东至襄州四百二十里，水路五百八十四里。正西微北至金州五百四十里。北至均州二百六十八里。
贡、赋：开元贡：麝香，蜡，锺乳，苍矾石。赋：布，麻。元和贡：麝香二十颗，茜草，石膏，雷丸。
管县四：房陵，永清，竹山，上庸。
房陵县，上。郭下。本汉旧县，属汉中郡。後汉改“防”为“房”。後魏以为光迁县，贞观十年复改为房陵。
房山，在县西南四十三里。其山西南有石室，似房，因以为名。
建鼓山，在县南一百十三里。与马鬣山连接，二山并高峻，冬夏积雪。
筑水，出县西北叶山，经县北二里。魏遣夏侯泉与张下巴西，集军宕渠，刘备屯军筑口，即此水也。
赵王迁墓，在县北九里。秦使王翦灭赵，徙赵王迁於房陵。
永清县，中下。西至州一百十里。本房陵县地，後魏废帝分房陵东境置大洪县，周武帝改为永清县，属迁州。隋改属房陵郡。
沮水，出县西南景山，东南入於汉江。《左传》曰：“江、汉、沮、漳，楚之望也。”
筑水，经县北三里。
大洪故县城，在县东六里。
竹山县，中下。东至州一百四十八里。本汉上庸县，古庸国也。昔武王伐纣，庸人往焉，故《牧誓》云“及庸蜀羌{髟矛}微卢彭濮人”，注云“庸、濮在江、汉之南”。《左传》曰“庸率郡蛮以叛楚，使庐戢梨侵庸”，後遂灭之。至汉初，立上庸县，属汉中郡。後汉於县立上庸郡。後魏改置竹山县，因黄竹岭以为名也。
方城山，在县东南三十里。顶上平坦，四面险固。山南有城，周十馀里。
白马塞山，在县西南三十五里。初，孟达为新城太守，登此山而叹曰：“刘封、申耽据金城千里而不能守，岂丈夫也。”
黄竹山，在县北一百里。山上竹色皆黄，因以为名也。
上庸县，中下。东至州二百五十里。本汉上庸县地。按汉上庸县，今竹山县理是也。萧齐武帝分上庸县地於此立新丰县，属上庸郡，後魏改为孔阳县，因界内孔阳水为名。隋开皇三年罢孔阳县，仍移上庸县理於废孔阳县理，属罗州。贞观十年，改属房州。
长罗山，在县北四里。
孔阳水，在县西五十步。

●卷第二十二
◎山南道三兴元府洋州利州凤州兴州成州文州扶州兴元府，汉中。开元户。元和户。今为山南西道节度使理所。
管州十七：兴元府，洋州，利州，凤州，兴州，成州，文州，扶州，集州，集州以下九州阙。壁州，巴州，蓬州，通州，开州，阆州，果州，渠州。县八十八。
《禹贡》“华阳、黑水惟梁州”。舜十二牧，梁其一也。春秋时及战国并属楚。楚怀王时，秦惠文王取汉中地六百里，以为汉中郡。秦亡，项羽封高祖为汉王。高祖欲攻羽，萧何曰：“语曰‘天汉’，其称甚美。”遂从之。後汉末，张鲁据汉中，改汉中为汉宁郡。曹公讨平之，复为汉中郡。蜀先主破魏将夏侯妙才，遂有其地，为重镇。魏延、蒋琬、姜维相继屯守。其後锺会既克蜀，又置梁州。
晋末李特据蜀，汉中又为所有，桓温讨平之。谯纵时，又失汉中，纵灭又归旧理。
自汉、宋已还，多理南郑。隋开皇三年罢郡，所领县并属梁州。大业三年，罢州为汉川郡。武德元年，又改为褒州，二十年又为梁州。兴元元年，因德宗迁幸，改为兴元府。按汉中当巴、蜀捍蔽，故先主初得汉中，谓人曰：“曹公虽来，无能焉也！”及萧齐明帝时，後魏大将元英率兵十万，通斜谷，围南郑，刺史萧懿拒守百馀日，不拔而退。
府境：东西三百九十九里。南北四百四十七里。
八到：东北至上都七百六十里。东北至东都一千六十二里。西南至利州四百九十里。北取太白山路至凤翔府六百里。西取斜谷路至凤州三百八十里。西取巴岭路至集州二百八十里。正西微北至兴州二百五十里。东至洋州一百二十里。
贡、赋：开元贡：红花。赋：布，麻，绵，绢。
管县六：南郑，褒城，金牛，三泉，城固，西。
南郑县，次赤。郭下。本汉旧县，属汉中郡。幽王为犬戎所灭，郑桓公死之，郑人南奔居此，故曰南郑。高祖都之。蜀後主以魏延为南郑侯。後魏改为光义县，隋开皇元年又为南郑。
巴岭，在县南一百九里。东傍临汉江，与三峡相接。山南即古巴国。
汉水，经县南，去县一百步。《禹贡》曰“れ冢导漾，东流为汉。”裴秀云汉氏释淮水改秩汉水为四渎，以其国所氏。
褒城县，次畿。东至府三十三里。本汉褒山县，属汉中郡，都尉理之。古褒国也。当斜谷大路，晋义熙末，朱龄石平蜀，梁州刺史理此，仍改褒中县。魏又於此置褒中郡。隋开皇元年，以避庙讳改为褒内县，仁寿元年改为褒城。
褒水，源出县西衙岭川。斜水与褒水同源而派分。褒水东流入於汉中郡褒城县，斜水北流入渭，经武功县及凤翔、扶风三县者也。汉孝武帝时，人欲通褒斜道及漕，事下御史大夫张汤。汤问其事，因言：“抵蜀从故道，多坂，回远。今开褒水至斜，百馀里，以车转，从斜下渭。如此，汉中之可致，山东从沔无限，便於砥柱之漕。且褒、斜林木竹箭之饶，拟於巴、蜀。”天子然之，拜汤子为汉中守，发数万人作褒斜道五百里。道果便近，而水多湍石，不可漕，遂止。
褒谷山，在县北五里。南口为褒，北口为斜，长四百七十里。
褒国，在县东二百步。褒姒之所出也。
甘亭关，在县北九里。今为戍。
褒斜道，一名石牛道，张良令汉王烧绝栈道，示无还心，即此道也。诸葛亮与兄瑾书曰：“前赵子龙退军，烧坏赤崖以北阁道缘谷百馀里。其阁梁一头入山腹，立柱於水。今水大而急，不可安柱，不可强也。”
金牛县，次畿。东至府一百八十里。本汉葭萌县地，东晋孝武帝分置绵谷县。
武德二年，分绵谷县通谷镇置金牛县，取秦五丁力士石牛出金为名。
れ冢山，县东二十八里。汉水所出。
嘉陵江，经县西，去县三十里。
故关城，俗名张鲁城，在县西三十八里。
三泉县，次畿。东北至府二百五十里。本汉葭萌县地，蜀先主改为汉寿县。
武德四年置南安州，又置三泉县，八年州废，以县属梁州。
城固县，次畿。（二十）南至府七十二里。本汉旧县，有铁官，属汉中郡。
隋开皇三年改属梁州。武德二年，改为唐固县，贞观二年复旧。
通关山，在县东北九里。汉高祖北定三秦，萧何守（关）〔汉〕中，欲修此道通关中，故名通关山。
汉水，南去县二里。
黑水，出县西北太行山，南流入汉。诸葛亮《笺》曰：“朝发南郑，暮宿黑水。”
成固故城，在县东六里。韩信所筑。晋平谯纵後，梁州刺史尝理於此也。
西县，次畿。西至府一百里。本汉沔阳县地，後魏分置れ冢，隋大业二年改为西县。
百牢关，在县西南三十步。隋置白马关，後以黎阳有白马关，改名百牢关。
自京师趣剑南，达淮左，皆由此也。
八阵图，在县东南十里。诸葛亮叠细石为图。
诸葛亮墓，在县东南八里。亮卒，遗命葬汉中定军山。贞观十一年，敕禁采樵。
定军山，在县东六十里。
洋州，洋川。雄。开元户一万八千八百八十九。乡四十八。元和户二千八百九十六。乡五十二。
本汉汉中郡成固县地，先主分成固立南乡县，为蜀重镇。晋改为西乡县。後魏宣武帝正始中，於丰宁戍置丰宁郡，废帝於此置洋州，因洋水为名。隋大业二年废洋州置洋川镇，武德元年复於西乡立洋州。
州境：东西二百九十二里。南北六百六十里。
八到：东北至上都六百四十里。东北至东都一千四百九十里。东至金州五百里。西至兴元府一百二十里。南至壁州西路五百六十里。北至京兆府县五百里。
贡、赋：开元贡：白交棕，火麻布，野布。赋：绵，绢。
管县五：兴道，黄金，洋源，西乡，贞符。
兴道县，紧。郭下。本汉成固县地，後魏宣武帝分置兴势县，理在兴势山上，故以为名。武德元年置洋州，以县属焉。贞观二十三年改为兴道县。
兴势山，在县北二十里。蜀先主遣诸葛亮出骆谷，戍兴势山，置烽火楼，处处通照，即此山。按三国时蜀以汉中、〔建安末破魏将夏侯妙才，遂有汉中，以魏延镇守，其後蒋琬、姜维相继镇於此，即今郡也。〕兴势、〔後主延熙七年，将军王平守之，魏将曹爽等攻不克，即今兴道县也。〕白帝〔先主章武元年屯之，遂为重镇。後主建兴十五年，吴将全琮来攻，不克，即今€安郡也。〕并为重镇。
汉水，经县南，去县一百步。
傥谷，一名骆谷，在县北三十里。後主延熙二十年，诸葛诞反於淮南，分关中兵东下，姜维欲乘虚向秦川，率数万人出骆谷，闻诞已破，遂还。
骆谷路，在今洋州西北二十里，州至谷四百二十里。晋司马勋出骆谷，破赵戍，壁於悬钩，去长安二百里。按骆谷在长安西南，南口曰傥谷，北口曰骆谷。
谷中多反鼻蛇，青攒蛇〔攒音爨。〕一名ㄡ尾蛇，常登竹木上，能十数步人。
人中此蛇者，即须断肌去毒，不然立死。
骆水，在县城西一里。
黄金县，中。西南至州一百三十里。本汉安阳县地，属汉中郡。後魏文帝於此分置黄金县，因黄金水为名。
黄金水，出县西北百亩山黄金谷，南流经县西，去县九里。其谷水陆艰险，语曰：“山水艰阻，黄金、子午。”魏遣曹爽由骆谷伐蜀，蜀将王平拒之於兴势山，张旗帜至黄金谷，谓此山也。
故铁城在县西北八十里。城在山上，言其险峻，故以“铁”为名。昔氐帅杨雄当寇汉川，令魏兴太守薛健据黄金戍，姜宝据铁城，宋遣梁州刺史萧思话攻拔之。驿即子午道也，旧道在今金州安康县界，梁将军王神念以旧子午道缘山避水，桥梁百数，多有毁坏，乃别开乾路，更名子午道，即此路是也。
洋源县，中。西北至州一百二十里。本汉、晋西乡县，武德七年析置洋源县，因洋水为名。
洋水，在县南三百步。
西乡县，上。西北至州一百里。本汉成固县地，蜀先主置南乡，晋武帝改为西乡县。武德元年置洋州，州理在西乡，後移理兴道县。
洋水，东去县八里。
贞符县，中。南至州六十里。开元十八年置，初名华阳县，天宝三年废。八年，王钅共奏开清水谷路，复奏置。其年凿山得玉册，因改名贞符县，隶京兆府，十一年以路远，改属洋州。
利州，益昌。下府。开元户一万一千八百八十一。乡三十二。元和户二千四百四十四。乡二十七。
本秦蜀郡地，汉分巴、蜀置广汉郡，按今州即广汉郡之葭萌县地也。蜀先主改葭萌为汉寿县，属梓潼郡。晋改汉寿为晋寿。梁天监〔中〕以竺胤为太守，随夏侯道迁入後魏，改立西益州。梁大通六年又克之，始通剑路，改西益州为黎州。
武陵王萧纪僭号於蜀，以席嶷为黎州刺史。嶷反，州属魏，复改黎州为西益州。
正始三年，改西益州为利州。隋大业三年，改为义成郡，武德元年又改为利州。
州城西临嘉陵江。周宣帝大象二年，以豆卢为利州总管，至任未几，而王谦据益州叛，遣益州刺史达奚堪马步十万来攻利州，於子城南北起土山，城内之人负户汲。援军既至，堪等败走。今大城内东西南北有大池，是达奚堪取土处也。
州境：东西三百三十里。南北二百五里。
八到：东至上都一千二百五十里。东北至东都一千一百一十里。西至龙州四百里。东北至兴元府四百九十里。东至集州三百里。西北至文州四百九十里。
贡、赋：开元贡：天门冬，金钢铁，丝布。赋：布，绵绢。元和贡：芎，麝香。
管县五：绵谷，益昌，葭萌，胤山，景谷。
绵谷县，上。郭下。本汉葭萌县地，东晋孝武帝分晋寿县置兴安县，隋开皇十八年改为绵谷县，因县东南绵谷为名。
龙门山，在县东北八十二里。出好锺乳。
穿山，一名胡头山，出好铁，旧置铁官。又有山空灶，伏於空处，皮可为甲，刀箭所不能入。
西汉水，一名嘉陵水，经县西，去县一里。
潜水，出县东北龙门山。《书》曰“沱潜既道”，是也。
益昌县，中下。东北至州四十五里。本汉葭萌县地，晋改置晋寿县，周改为益昌县，属晋寿郡，隋改属利州。
晋寿故城，在县东南五十里。本汉葭萌县也，按蜀先主自葭萌取成都，留中郎将霍峻守葭萌城，张鲁遣使诱之。峻曰：“小人头可得，城不可得也。”
小剑故城，在县西南五十一里。小剑城去大剑戍四十里，连山绝险，飞阁通衢，故谓之剑阁道。自县西南逾小山入大剑口，即秦使张仪、司马错伐蜀所由路也，亦谓之石牛道。又有古道，自县东南经益昌戍，又东南入剑州晋安县界，即锺会伐蜀之路也。
葭萌县，上。北至州一百一十五里。本汉葭萌县地，东晋於今县南置晋安县，隋改为葭萌县，取汉旧县名也。
嘉陵江，在县城南。
胤山到，中下。西北至州二百一十五里。本汉葭萌县地，後魏於今县西南十五里置义城县，隋义宁二年改名义清县，天宝元年改为胤山，以县北三十里有可胤山为名。县城置玄白崖山上，武德四年筑，义清县理焉。唯三面有城，皆临绝险，南面因险，不更筑城。
景谷县，中下。西南至州六十六里。本汉白水县地，属广汉郡。宋元嘉十七年，氐人杨难当自称大秦王，进军克葭萌，获晋寿太守申坦，因分白水置平兴县，属之沙州。隋开皇十八年改为景谷县，因县北景谷为名。大业二年废沙州，县属利州。县城，本平兴城，杨难当所筑。削山为城，城三角，中有一井，傅竖眼所穿。
木马山，在县西南二十五里。诸葛亮之出祁山也，作木牛流马以供运，於此造作，因以名焉。
白水，一名羌水，经县西一里。
石门关，在县南十八里。因山为阻，昔诸葛亮凿石为门，因名之。
凤州，河池。上。开元户三千八百四十九。乡二十二。元和户一千三百五十八。乡一十五。
《禹贡》梁州之域。战国时为秦地，秦并天下为陇西郡地。汉高帝分陇西郡置广汉郡，武帝分广汉、陇西郡置武都郡，领县九。其属有故道河池二县，今州即二县之地也。三国时属魏，明帝太和三年，其地没蜀，魏平蜀後复为雍州之地。
其地本氐、羌所居，後汉献帝建安中有杨腾者，为部落大帅。腾子驹，勇健多计略，始徙居仇池。至宋武帝封杨盛为武都王，其子玄及难当亦相继为王。文帝元嘉十八年，难当倾国南寇，规有蜀土。後魏太平真君二年，招定仇池，其年於此城立镇。太和元年置固道郡，孝昌中以固道郡置南岐州，废帝三年改南岐州为凤州，因州境有山为名。按成州同谷县本是凤州西界，县南有凤凰山，因为州名。隋大业三年改为河池郡，武德元年复为凤州。
州境：东西四百八十里。南北三百七十六里。
八到：东北至上都六百里。东北至东都一千四百六十里。西南至兴州三百三十里。东北至凤翔府二百八十里。东至兴元府三百八十里。北至陇州四百二十里。
贡、赋：开元贡：蜡一百斤。赋：布，麻。元和贡：蜜，土布。
管县三：梁泉，两当，河池。
梁泉县，中下。郭下。开元户一千八百一十八。乡一十二。本汉故道县地，後魏太和元年於此置梁泉县，取县西梁泉为名，属固道郡。隋开皇三年罢郡，县属凤州。皇朝因之。武德元年析置黄花县，宝应元年省。
三松山，在县南五里。
故道水，出陈仓县之大散岭，西南流入故道川。今州理，即故道川也。
回车戍，在县西北六十里。梁太清五年，西魏遣雍州刺史达奚武为大都督及行台杨宽率众七万，由陈仓路取回车戍入斜谷关，出白马道，谓此也。
两当县，中下。东至州五十里。开元户一千六十六。乡五。本汉故道县地，属武都郡。汉高帝引兵从故道出袭雍，谓此也。永嘉之後，地没氐、羌，县名绝矣。後魏变文为“固”，於此置固道郡，领两当、广乡二县，因县界两当水为名。
或云：县西界有两山相当，因取为名。隋开皇罢郡，县属凤州。皇朝因之。
山，在县西二十里。
尚婆水，今名石磐水。水多磐石，因以为名。俗语音讹，故云尚婆。川中有鸟群飞，二月从北向南，八月从南还北，音如箫管，俗云伎鸟。春来则种禾，秋去则种麦，人常以为农候。
河池县。中下。东至州一百七十里。开元户九百六十五。乡五。本汉旧县，属武都郡。河池，一名仇池。按仇池山本名仇维山，上有池，似覆壶，有瀑布，其县因山为名。山在成州界，去县稍远，今县所处，谓之河池川，故取以为名。
永嘉之後，没於氐、羌，县名绝矣。後魏於此置广化郡广化县，隋开皇三年罢郡，县属凤州，仁寿元年改为河池县，复汉旧名。皇朝因之。
故道水，经县城西，去城三十步。
河池戍，在县城中。
髑髅堆，在县东北四十三里。後魏讨仇池於此，大破其军，筑为京观，俗号其地为髑髅堆。
兴州，顺政。上。开元户二千四十五。乡八。元和户九百五十四。乡九。
《禹贡》梁州之域。战国时为白马氐之东境。秦并天下，属蜀郡。汉武帝元鼎六年，以白马氐置武都郡，今州即汉武都郡之沮县也。晋永嘉末，氐人杨茂搜自号氐王，据武都。自後郡县荒废，而茂搜子孙承嗣为氐王。其後杨难当又据下辨，自称大秦王。难当弟伯宜为茹芦王。伯宜孙鼠分王武兴。按武兴，即今州理是也。杨鼠既王武兴，又得武都、河池二县之地。鼠子集始称藩於魏，後谋叛魏，魏遂废武兴为藩镇。其年，改镇为东益州。废帝二年，改东益州为兴州，因武兴郡为名。隋大业二年，罢州为顺政郡，武德元年复置兴州。按州城，即古武兴城也。初，蜀以其处当冲要，遣蒋舒为武兴督守之。及锺会伐蜀，舒遂降魏，即其处也。城虽在平地，甚牢实，周回五百许步，唯开西北一门，外有垒，三面周匝。
州境：东西二百八十六里。南北一百九十里。
八到：东北至上都九百五十里。东北至东都一千八百一十里。北至凤州三百五十里。东南至兴元府二百五十里。西至武州三百五十里。南沿流至兴元府三泉县一百五十里。
贡、赋：开元贡：蜡六十斤，朱砂。赋：布，麻。
管县三：顺政，长举，鸣水。
顺政县，中下。郭下。开元户一千一百八十八。乡四。本汉沮县地，後魏废帝分置汉曲县，属顺政郡。隋开皇三年罢郡，以汉曲县属兴州，十八年改为顺政县。皇朝因之。
武兴山，在县北百里。多漆及黄蘖。
嘉陵水，经县南，去县百步。
沮水，出县东北八十二里。以其初出沮洳然，故名为沮水。
兴城关，在县南五里。
太城戍，在县东南四十九里。
杨君神祠，在县西南二里嘉陵水南。山上即杨难当神也，土地祠之。
长举县，中下。南至州一百里。开元户四百三十。乡二。本汉沮县地，後魏於此分置长举县，属头郡。周武帝废头郡，县改属落丛郡。隋开皇三年罢郡，县属兴州。皇朝因之。
接溪山，在县西北五十三里。出朱砂，百姓采之。
青泥岭，在县西北五十三里接溪山东，即今通路也。悬崖万仞，山多€雨，行者屡逢泥淖，故号青泥岭。
嘉陵水，去县南十里。
头故城，在县南三里。因水盘屈为名也。
鸣水县，中下。东至州一百一十里。开元户四百二十七。乡二。本汉沮县地也，後魏宣武帝於此置落丛郡，因落丛山为名。又置鸣水县，因谷为名。隋开皇三年罢郡，县属兴州。皇朝因之。
厨山，在县南三里。极崇峻幽深，多木蜜，百姓资其利。
落丛山，县西北十里。出铁。
成州，同谷。下。开元户四千九百五。
《禹贡》梁州之域。古西戎地也，後为白马氐国。西南夷自冉龙以来什数，白马最大。有山曰仇池，地方百顷，其地险固，白马氐据焉。秦逐西羌，置陇西郡。秦末，氐、羌又侵据之。元鼎六年平西南夷，置武都郡，今州界二郡之地。
晋宋氐帅杨定、杨难当窃据仇池，自称大秦王，宋遣将军裴方明讨平之。後魏於此置仇池镇，理百顷岑上，後又改为郡。梁改为秦州，齐废帝改为成州。隋大业三年，改成州为汉阳郡。武德元年，复为成州。本属陇右道，贞元五年节度使严震奏割属山南道。今於同谷县西界泥公山上权置行成州。
州境：东西三百九十三里。南北三百九十四里。
八到：东至上都一千里。东至东都一千八百六十里。南至武州三百八十里。
东至凤州四百五十里。东南取良恭县路至宕州五百四十里。东北至秦州一百八十里。
贡、赋：开元贡：蜡烛，鹿茸，防葵，狼毒。赋：布，麻。
管县三：上禄，同谷，长道。
上禄县，中。郭下。本汉旧县，属武都郡。後魏改为阶陵县，周武帝改为仓泉县。隋开皇三年罢郡，县属成州，大业三年改为上禄县。
仇池山，在县南八十里。壁立百仞，有自然楼橹敌，分置均调，有如人功。
上有数万人家，一人守道，万夫莫向。其地良沃，有土可以煮盐，杨氏故累世据焉。
鸡头山，在县东北二十里。後汉将来歙从山道袭得略阳，隗嚣出其不意，使将王孟将兵塞鸡头道，即此也。
州城，即杨难当所筑也。
同谷县，中下。西北至州一百八十里。本汉下辨道地，属武都郡。故氐白马王国。後魏宣武帝於此置广业郡并白石县，恭帝改白石为同谷县。隋开皇三年罢郡，以县属康州，大业初属凤州，贞观元年属成州。
仙掌山，在县南五里。
下辨水，一名甘泉，县东北七十里。
长道县，下。南至州五十里。本汉上禄县地，後魏之天水郡也，废帝改为长道郡，又立汉阳县属焉。隋开皇三年罢郡，县属成州。十八年改汉阳县为长道县。
祁山，在县东十里。蜀後主建兴六年，诸葛亮率军攻祁山，即此是也。汉水经其南，有诸葛亮垒，垒之左右犹有丰草，盖亮之所植也。
西汉水，东北自秦州上封县界流入。
盐井，在县东三十里。水与岸齐，盐极甘美，食之破气。
盐官故城，在县东三十里，在れ冢西四十里。相承营煮，味与海盐同。
ガ公营，在县西南三里。武德元年，行军元帅ガ国公窦轨讨薛馀党，营军於此是也。
文州，阴平。下。贞观中属陇右道。开元户一千七百六十九。乡九。元和户二百一十八。
《禹贡》梁州之域。战国时，氐、羌据焉。汉开西南夷，置阴平道，凡邑有蛮夷曰道。以统兵众，属广汉郡。永平之後，羌虏数反，遂置为郡。後入於蜀，属雍州。晋永嘉末，太守王鉴以郡降李雄，自後氐、羌据之，不为正朔所颁，故江右诸志并不录也。至後魏平蜀，始於此置文州，理阴平郡。隋大业二年罢州，县属武都。隋末又陷寇贼，至武德元年陇、蜀平，复为文州。大历十四年，西戎犯边，刺史拔城南走。建中三年，以旧城在平地，窄小难守，遂移於故城东四里高原上，即今州理是也。
州境：东西一百八十里。南北二百四十里。
八到：东北至上都一千四百五十里。东北至东都二千三百一十里。东取山路至龙州三百六十里。东南至利州四百九十里。西南至扶州一百六十里。北至武州二百五十里。
贡、赋：开元贡；麝香，蜡烛。赋：布，麻。
管县二：曲水，长松。
曲水县，中下。郭下。本汉之阴平道也，属广汉郡。晋为阴平县，属阴平郡。
永嘉末，地陷李雄，县遂废。後魏平蜀，置曲水县，属阴平郡。隋开皇三年罢郡，县属文州。皇朝因之。
太白山，在县南二百五十三里。其山岩谷高深，常多霜雪，春夏不消，俗因名焉。
太白泉，一名羌水，经县北，去县一里。
邓艾故城，在县东七里。魏景元四年，邓艾伐蜀，上言：“今敌既摧折，宜遂乘之。从阴平，由斜径，经汉德阳亭出剑阁，西百里，去成都三百馀里，奇兵冲其腹心，破之必矣。”遂自阴平道伐蜀，盖此时所筑城也。
姜维故城，在县东七里。後主令维於此筑城，与邓艾相守。
长松县，中下。西南至州七十里。开元户四百九十四。乡三。後魏之建昌县也，属（卢）〔芦〕北郡。隋开皇十八年改为长松县，属文州，大业三年罢州，县属武都郡。武德元年，复改属文州。
天魏山，在县北三十一里。
芦北故城，在县东五十二里。因葭芦镇为名也。
扶州，同昌。下。贞观中属陇右道。开元户二千一百九十五。乡十四。
《禹贡》梁州之域。古西戎之地，自秦、汉迄魏、晋属蕃夷，无所建置。後魏讨定阴平邓至羌，立为宁州，分置昌宁、帖夷等郡，後改为邓州，因邓至羌为名也。隋开皇七年改为扶州，大业三年改为同昌郡。武德元年，重置扶州。
州境：东西三百九十里。南北四百十九里。
八到：东北至上都一千六百里。东北至东都二千四百六十里。东南至龙州六百里。北至宕州四百里。东北至文州一百六十里。西南至松州驿路三百三十里。
西北至故芳州驿路三百三十里。
贡、赋：开元贡：麝香，当归，芎。赋：布，麻。
管县四：同昌，帖夷，钳川，尚安。
同昌县，中下。郭下。开元户六百一十九。乡四。本後魏之旧县也，废帝前元年置，属昌宁郡。隋开皇初改属邓州，後属扶州。皇朝因之。
邓至山，在县东二十五里。
白水，经县西，去县百步。
邓至故城，在县南三里。
帖夷县，中下。西至州一百里。开元户五百六十六。乡四。本後魏废帝元年置，属帖夷郡。隋开皇三年属邓州，七年改属扶州。皇朝因之。
白水，经县南，去县百步。
安昌故城，在县东北三十二里。後魏废帝遣宁同、宇文昶平阴平、邓至二蕃，立宁州，修筑故城。
钳川县，中下。东至州一百三十里。开元户四百一十八。乡三。後魏废帝二年置，因山为名。属尚安郡。隋开皇三年属邓州，七年改属扶州。皇朝因之。
罗夷山，在县东南五十八里。
白水，经县南，去县二十八里。
钳川神祠，去县西北十里。水、旱人祈请焉。
尚安县，中下。东南至州一百十里。开元户四百一十九。乡三。後魏恭帝後三年置，属武进郡。隋开皇三年属邓州，七年改属扶州。皇朝因之。
素岭山，在县西北一百六十八里。
黑水，源出素岭山，经县西北三十步。

●卷第二十三（阙）

●卷第二十四（阙）

●卷第二十五
◎江南道一▲浙西观察使润州，丹阳。上。开元户九万一千六百三十五。乡一百。元和户五万五千四百。乡八十。
垦田六千七百二十七顷。今为浙西观察使理所。
管州六：润州，常州，苏州，杭州，湖州，睦州。县三十七。都管户三十一万三千七百七十二。
垦田五万七千九百三十二顷。
本春秋吴之朱方邑，始皇改为丹徒。汉初为荆国，刘贾所封。后汉献帝建安十四年，孙权自吴理丹徒，号曰“京城”，今州是也。十六年迁都建业，以此为京口镇。按州理或名京城，就者以为荆王刘贾当都之，或曰孙权居之，故名京城。
今按“荆”字既不同，又孙权未称尊号已名为“京”，则两说皆非也。按京者，人力所为，绝高丘也。亦有非人力所为者。人力所为者，若公孙瓒所筑易京是也；非人力所为者，荥阳京索是也。今地名徐陵，即此京非人力所为也。京上郡城，城前浦口，即是京口。吴志曰“汉献帝兴平二年，长沙桓王孙策创业江东，使将军孙保领兵屯京地”，是也。吴志又云“魏将藏霸以轻般五百，敢死万人袭徐陵，攻烧城堑”，即吴时或称京城，或称徐陵，或称丹徒，其实一也。晋永嘉乱后，幽、冀、青、并、兖五州流人过江者，多侨居此处，吴、晋以后，皆为重镇。晋咸和中，郗鉴自广陵镇於此，为侨徐州理所。平二年，徐州刺史北镇下邳，京口常有留局，后徐州寄理建业，又为南兖州，后又为南徐州。隋开皇九年，贺若弼自广陵来袭，陷之，遂灭陈，废南徐州，改为延陵镇。十五年罢镇，置润州，城东有润浦口，因以为名。隋氏丧乱，杜伏威窃据其地，武德三年伏威归化。六年辅公┙叛，复据其地。七年平公┙，依前置州。其城吴初筑也，晋王恭为刺史，改创西南楼名万岁楼，西北楼名芙蓉楼。
州境：东西三百八里。南北一百九十里。
八到：西北至上都三千六百七十里。西北至东都一千八百一十里。东南至常州一百七十里。北渡江至扬州七十里。正南微西至宣州四百里。
贡、赋：开元贡：杂药，纹绫。赋：丝，，布。
管县六：丹徒，丹阳，金坛，延陵，上元，句容。
丹徒县，望。郭下。本朱方地，后名谷阳，春秋鲁襄二十八齐庆封奔吴，吴与之朱方，聚族而居之，富于其旧。后楚灵王使屈申围庆封于朱方，克之，尽灭其族，即此地。初，秦以其地有王气，始皇遣赭衣徒三千人凿破长陇，故名丹徒。
北固山，在县北一里。下临长江，其势险固，因以为名。蔡谟、谢安作镇，并于山上作府库，储军实。宋高祖云：“作镇作固，诚有其绪，然北望海口，实为壮观，以理而推，固宜为顾。”江今阔一十八里，春秋朔望有奔涛，魏文帝东征孙氏，临江叹曰：“固天所以限南北也。”
蒜山，在县西九里。山临江绝壁，晋安帝时，海贼孙恩至丹徒，战卒十万，率众登山，鼓噪动地，引阵南出，欲向京城。时宋代帝众无一旅，率所领横击，大破之。山多泽蒜，因以为名。
氐父山，在县西北十里。晋破苻坚，获氐贼，置此山下，因以为名。今土欲亦谓之金山。
兽窟山，一名招隐山，在县西南九里。即隐士戴之年居也。
东浦，亦谓之润浦，在县东二里，北流入江。隋置润州，取此浦为名也。
永兴亭陵，在县东南三十五里。宋武帝追尊曰孝皇帝，讳翅，初仕郡，为功曹。
丹阳县，望。西北至州六十四里。本旧云阳县地，秦时望气者云有王气，故凿之以败其阳县。刘繇城，在县西南二百四十步。汉末，繇为扬州刺史，扬州旧理寿春，已为袁术所据，故繇来建城，号令江南，众数万人。后孙策东略，繇奔豫章。
亭垒，在县东四十七里。本苏峻将管商攻略晋陵，郗道徽以此地东据要路，北当武进，故遣督护李闳筑此拒之。今置埭。
练湖，在县北一百二十步，周回四十里。晋时陈敏为乱，据有江东，务修耕绩，令弟谐退马林溪以溉云阳，亦谓之练塘，溉田数百顷。
新丰湖，在县东北三十里。晋元帝大兴四年，晋陵内史张所立。旧晋陵地广人稀，且少陂渠，田多恶秽，创湖成溉灌之利。初以劳役免官，后追纪其功，超为大司农。
南齐宣帝休安陵，在县北二十八里。高帝父也，追尊为宣皇帝。
高帝道成泰安陵，在县口三十二里。
武帝赜景安陵，在县东二十二里。
景帝道生永安陵，在县东北二十六里。明帝父也，追尊为景皇帝。
明帝鸾兴安陵，在县东北二十四里。
梁文帝顺之建陵，在县口二十五里。武帝父也，追尊为文皇帝。
武帝衍修陵，在县东三十一里。贞观十一年，诏令百步禁樵采。
简文帝纲凌庄陵，在县东二十七里。
金坛县，紧，西北至州一百四十里。本汉曲阿县地，隋于此置金山府。隋末乱离，乡人自立为金山县，武德八年废。垂拱二年又置县，以婺州有金山，改名金坛。
延陵县，紧。东至州一百里。晋太康二年分曲阿之延陵乡置延陵县，盖因季子以立名也。又汉地理志，季子所居在今毗陵，本名延陵，至汉始改，然今县北见有其祠，或当时采地所及，其地亦曰运陵。
茅山，在县西南三十五里。三茅得道之所，事具仙经，不录。
古神亭，在县西北二十五里。初，孙策与太史慈遇于神亭，即此地也。吴志曰：“太史慈渡江到曲阿，见刘繇，会孙策至，繇使慈觇轻重，独与一骑卒遇于神亭。策丛骑十二，皆韩当、宋谦、黄盖辈也，慈便前斗，策刺兹马，得慈项上手戟，慈亦得策兜鍪，会两家兵骑来赴，遂各解散。后策获慈，解缚捉手曰：‘宁识神亭时邪？是时卿得我，如何？’慈曰：‘未可量也。’策乃大笑。”
上元县，紧。东北至州一百八十里。本金陵地，秦始皇时望气者云：“五百年后，金陵有都邑之气。”故始皇东游以厌之，改其地曰秣陵，堑北山以绝其势。
及孙权之称号，自谓当之。孙盛以为始皇逮于孙氏四百三十七载，考其历数，犹为未及。晋之渡江，乃五百二十六年，遂定都焉。隋开皇九年平陈，于石头城置蒋州，以江亭县属焉。武德三年，杜伏威归化，改江亭为归化县。九年，必为白下县，属润州。贞观九年，又改白下为江宁。至德二年，於县置江宁郡，乾元元年改为州，并置浙西节度使。上元二年废州，仍改江宁为上元县。
锺山，在县东北十八里。按舆地志，古金陵山也，邑县之名，皆由此而立。
吴大帝时，蒋子文发神异于此，封之为蒋侯，改山曰蒋山。宋复名锺山。梁武帝于西麓置爱敬寺，江表上已常游于此，为众山之杰。
覆舟山，在县东北一十里，锺山西足地形如覆舟，故名，宋元嘉中改名玄武山，以为乐游苑。初，桓玄作乱，使卞范之屯覆舟山西，粟余二万。宋高祖率义师食毕，弃其余粮，躬先士卒以击之，范之等一时土崩。
牛头山，在县南四十里。山有二峰，东西相对，名为“双阙”。晋氏初过江，无阙，王道指山凿两峰，即此，名天阙山。
方山，在县东南七十里。秦凿金陵以断其势，方石山危，居为切。是所断之处也。
三方。在县西南五十里。晋王伐吴，宿于牛渚，部分明日前至三山，即此也。
四望，在县西北八里。晋温峤伐苏峻于四望山，筑垒以逼贼是也。
蔡洲，在县西十二里江中。晋卢循作乱，战士十余万，舟舰数百里，运旗而下。宋高祖登石头以望循军，初循引向新亭，公顾左右失色。既而回泊蔡洲，公曰：“此成擒耳。”俄而循大败而走。
淮水，源出县南华山，在丹阳、湖孰两县界，西北流经秣陵、建康二县之入于江。初，五敦扌乱，王道忧将覆族，使郭璞筮之，曰：“淮水绝，王氏灭。”
即此淮也。
玄武湖，在县北十里。周回二十五里。
娄糊，县东南五里。吴张昭所创，溉田数十顷，周回七里。昭封娄侯，故谓之娄湖。宋时为苑。
晋故台城，在县东北五里。成帝时，苏峻作乱，焚烧宫室都尽，温峤以下咸议迁都，惟王道固争不许。咸和六年，使王彬营造，七年帝迁于新宫，即此城也。
扬州故理，在县东百步。后汉末又现寿春。刘繇为扬州刺史，始移理曲阿。
吴长沙桓王孙策定江东，置扬州于建业，其州廨王敦及王道所创也，后会稽王道子于东府城领丹阳郡故城，在县东南五里，■■■■■■■■■■（缺）
石头城，在县西四里。即楚之金陵城也，吴改为石头城，建安十六年，吴大帝修筑，以贮财宝军器，有戍，吴都赋云“戎车盈于石城”，是也。诸葛亮云“锺山龙盘，石城虎踞”，言其形之险固也。
秣陵故县，在县东南四里。本金陵地也，秦改为秣陵。
湖孰故县，在县东南七十里。
越城，在县南六里。本东瓯越王所筑也。吴王濞败，先趋此城，后保丹徒。
郭璞行于途中，赠白衣人褶，亦此城也。
建康故城，在县南三里。建安中改秣陵为建业，晋复为秣陵，孝武帝又分秣陵水北为建业，避愍帝讳，改名建康。
东府城，在县东七里。其地西则简文帝为会稽王里邸第，东则丞相会稽王道子府。谢安薨，道子代领扬州，仍前府，故称为东府，而谓扬州廨为西州。谢惠连祭冥漠君文，即因修此府之城墙所为也。
辅公┙城，在县东七里。其地本齐文惠太子苑地也，公┙扌乱，筑以为城。
其年，公┙平，城遂毁废。
贺若弼垒，在县北二十里。隋平陈，弼过江，于蒋山龙尾筑垒。
韩擒虎垒，在县西四里。隋平陈树碑，其文，薛道衡之词。武德七年，赵郡王孝恭平辅公┙，树碑纪功，与此碑相对，李白药之词。
吴大帝蒋陵，在县北二十二里。
晋元帝睿建平陵、明帝绍武平陵、成帝衍兴平陵，并在县北六里杂笼山。
康帝岳崇平陵，在县东北二十里蒋山西南。
哀帝不安平陵，在县闪六里杂笼山南。
简文帝昱高平陵、孝武帝昌明隆平陵、安帝德宗休平陵、恭帝德文冲平陵，并在县东北二十里蒋山西南。
宋武帝刘裕初宁陵、文帝义隆长宁陵，并在县东北二十二里蒋山东南。
孝武帝骏景宁陵，在县西南四十里岩山。
明帝高宁陵，在县北十九里幕府山东南。
陈武帝霸先万安陵，在县东三十八里方山西北。贞观十一年，诏百步内禁樵采。
文帝永宁陵，在县东北四十里蒋山东北。
宣帝顼显宁陵，在县南四十里牛头山西北。
梁昭明太子安陵，在县东北五十四里查硎山。
晋王道墓，在县西北十四里幕府山西。
谢安墓，在县东南十里石子冈北。
句容县，紧。东北至州二百里。汉旧县也，晋元帝兴于江左，为畿内第二品县。县有茅山，本名名曲，以山形似“己”字，故名句曲；有所容，故号句容。
赤山湖，在县南三十五里。
茅山，在县东南六十里。
竹里山，在县北六十里。王涂所经，涂甚倾险，行者号为翻车岘。山间有长涧，高下深阻，旧说云似洛阳金谷。宋武帝初起，自京口至江乘，破桓玄将吴甫之于竹里，移檄京师，即此处也。
铜冶山，在县燕六十五里。出铜铅，历代采铸。
常州，晋陵。紧。开元户九万六千四百七十五。乡一百八十七。元和户五万四千七百六十七。
禹贡扬州之地。春秋时属吴，延陵季之子之采邑。汉改曰毗陵，晋东海王越谪于毗陵。元帝以避讳，改为晋陵郡，宋、齐因之。隋开皇九年平陈，废郡，于常熟县置常州，因县为名。后割常熟县人苏州，移常州理于晋陵县。隋乱了陷于寇境，武德七年平，仍旧置常州。
州境：东西二百十二里。南北二百九十里。
八到：西北至上都二千八百四十五里。西北至东都一千九百八十里。东南至苏州一百九十里。西南至古宣州五百里。正南微西至湖州私路三百里。西北至润州一百七十里。
贡、赋：开元贡：细，红紫二色绵布，纸六十张。赋：布。
管县五：晋陵，武进，江阴，无锡，义兴。
晋陵县，望。郭下。本春秋时延陵，汉之毗陵也，后与郡俱改为晋陵。季札所居也，墓在本县北七十里申浦之西。
武进县，望。郭下。吴大帝改丹徒为武进，晋武帝复改武进曰丹徒，别置武进县于丹阳县东五十里。梁武帝改武进为兰陵，入晋陵。垂执二年，又析晋陵西界立武进县于州理。
江阴县，紧。东南至州五十里。本汉毗陵县之溉阳乡，晋太康二年置溉阳县，梁敬帝置江阴县、郡。隋开皇九年罢郡，县属常州。
无锡县，望。西北至州九十六里。汉旧县也。东三十九里有梅里山，吴太伯葬处。
义兴县，紧。北至州一百二十里。本汉阳羡县，故城在荆溪南。晋惠帝时，妖贼石冰寇乱扬土，县人周便义讨冰，割吴兴之阳羡并长城县之北乡为义兴郡，以表功。隋开皇九年平陈，废郡为义兴县。
荆溪，是周处斩蛟处。
苏州，吴郡。紧。开元户六万八千九十三。乡一百一十八。元和户十万八百八。
禹贡扬州之地。周时为吴国。太伯初置城，在今吴县西北五十里，至阖闾迁都于此。后为越所并，楚灭越而封黄歇于吴。秦置会稽郡二十六县于吴。项羽初起，杀会稽太守殷通，即此也。汉亦为会稽郡。后汉顺帝永建四年，阳羡令周喜、山阴令殷重上书，求分为二郡，遂割浙江以东为会稽，浙江以西为吴郡。孙氏创业，亦肇迹于此。历晋至陈不改，常为吴郡，与吴兴、丹阳号为“三吴”。隋开皇九年平陈，改为苏州，因姑苏山为名。山在州西四十里，其上阖闾起台。外郭城，云是伍胥所筑，周回四十七里。
州境：东西四百四十一里。南北四百九十八里。
八到：西北至上都三千三十里。西北至东都二千一百七十里。南至杭州三百七十里。正南微西至湖州二百一十里。东北至海三百三十里。西北至常州一百九十里。
贡、赋：开元贡：白石脂，蛇床子。赋：，布。元和贡：丝葛十匹，白石脂三十斤，蛇庆子三升。
管县七：吴，长洲，嘉兴，海盐，常熟，昆山，华亭。
吴县，望。郭下。本吴国，阖闾所都，奏置县。
太湖，在县西南五十里。禹贡谓之震泽，周礼谓之具区。湖中有山，名洞庭山。
虎丘山，在县西北八里。吴越春秋云阖闾葬于此，秦皇凿其珍异，莫知所在，孙权穿之，亦无所得。其凿处，今成深涧。
松江，在县南五十里，经昆山入海。左传云“越伐吴，军于笠泽”，即此江。
长洲县，望。郭下。本万岁通天元年析吴县置，取长洲苑为名。苑在县西南七十里。
嘉兴县，望。北至州一百四十七里。本春秋时长水县，秦为由拳县，汉因之。
吴时有嘉禾生，改名禾兴县，后以孙皓父名，改为嘉兴县也。
海盐县，上。西北至州一百二十七里。本秦县，汉因之。其后县城陷为柘湖，移于武原乡。后又陷为当湖，移置山旁。隋开皇九年废县，北属杭州，武德七年地入嘉兴。开元五年，刺史张廷又奏置。
常熟县，紧。南至州一百里。本汉吴县地，梁大同六年置常熟县，武德七年移理海盐虞城昆山县，紧。西至州八十里。本秦、汉娄县，其城吴子寿梦所筑。梁分置信义县，又分信义置昆山县，因县有昆山，故取名焉。
华亭县，上。西至州二百七里。天宝十年，吴郡太守赵居贞奏割昆山、嘉兴、海盐三县置。
华亭谷，在县西三十五里。陆逊、陆抗宅在其侧，逊封华亭侯。陆机云“华亭鹤唳”，此地是也。
杭州，於杭。上。开元户八万四千二百五十二。乡一百八十八。元和户五万一千二百七十六。
禹贡扬州之域。春秋时为吴、越二国之境。其地本名钱塘，史记云“秦始皇东游，至钱塘，临浙江”，是也。汉属会稽，吴志注云：“西部都尉理所。”陈祯明中置钱塘郡，隋平陈，废郡为州。
州境：东西五进五十四里。南北八十九里。
八到：西北至上都三千四百里。西北至东都二千五百四十里。西南至睦州三百一十五里。东南取浙江至越州一百三十里。西至歙州四百七十里。西北至宣州四百九十六里。东北至浙江入海处约一百里。北至苏州三百七十里。
贡、赋：开元贡：黄藤纸，橘，黄连，绯绫，纹纱。赋：布。元和贡：白编绫十二匹。
管县八：钱塘，於杭，临安，富阳，于潜，盐宫，新城，唐山。
钱塘县，紧。郭下。本汉旧县也。钱塘记云：“昔州境逼近海，县理灵隐山下，今余址犹存。郡议曹华信乃立塘以防海水，募有能致土石者即与钱。及塘成，县境蒙利，乃迁理此地，于是改为钱塘”。按华兴汉时为郡议曹，据史记，“始皇至钱塘，临浙江”，秦时已有此名，疑所说为谬。隋平陈以后，县频迁置，贞观四年定于今所。
灵隐山，在州西北十七里。
界石山，在州西南四十九里。
浙江，在县南一十二里。庄子云浙河，即谓浙江，盖取其曲折为名。江源自歙州界东北流经界石山，又东北经州理北，又东北流入于海。江涛每日昼再上，常以月十日、二十五日最小，月三日、十八日极大，小则水渐涨不过数尺，大则涛涌高至数丈。每年八月十八日，数百里士女，共观舟人渔子溯涛触浪，谓之弄潮。
於杭县，紧。东南至州七十里。本吴地。吴兴记云：“秦始皇三十七年，将上会稽，涂出此地，因立为县，舍舟航于此，仍以为名。”
由拳山，晋隐士郭文举所居。傍有由拳村，出好藤纸。
临安县，紧。东南至州一百二十八里。本吴大帝分於杭县立临水县，晋改为临安。隋乱，废置无准，垂拱四年巡抚使狄仁杰复奏置。
富阳县，紧。东北至州七十三里。本汉富春县，属会稽郡，晋孝武帝太元中，避郑太后讳，改“春”为“阳”。吴孙坚父子即此县人。县有王洲，出橘，为江东之最，今见进供。
湖γ山，在县西南五十里。甚幽邃，重叠险远，每时有扰攘，人皆逃避于此山。
於潜县，紧。东至州二百里。本汉旧县也，县西有山，因以为名。旧“”
字无“水”，至隋加“水”焉。武德七年置潜州，领於潜、临水二县。八年废州，县属杭州。
天目山，在县理北六十里。有两峰，峰顶各一池，左右相对，名曰天目。
盐官县，上。西南至州一百三十里。本汉海盐县，有盐官。吴志云“孙权为将军，陆逊始仕幕府，出为屯田都尉”，即此地也。武德七年省入钱塘县，贞观四年复置。
海水，在县南七里。
临平湖，在县西五十五里。溉田三百余顷。
新城县，上。东北至州一百三十二里。本汉富春县地，永淳元年分富春西境置。
唐山县，中。东至州二百四十八里。汉於潜县地，万岁通天元年置武隆县，神龙元年改为唐山县。
湖州，吴兴。上。开元户六万一千一百三十三。乡一百二十二。元和户四万三千四百六十七。
禹贡扬州之域。防风氏之国。秦始皇徒越人于此。吴归命侯置吴兴郡，梁绍泰初改吴兴郡为震州，盖取震泽为名。陈初罢震州，复为吴兴郡。隋平陈，废吴兴郡，仁寿二年于此置湖州。
州境：东西三百八里。南北二百一十三里。
八到：西北至上都三千二百四十里。西北至东都二千二百四十里。东北至苏州二百一十里。正西微北至宣州三百七十里。东北至常州私路三百里。东至杭州私路一百九十里。
贡、赋：开元贡：丝布。赋：糙粳米，，布。元和贡：布三十三端。
管县五：乌程，长城，安吉，武康，德清。
乌程县，望。郭下。本奏旧县，越绝云：“始皇至会稽，徙于越之人于乌程。”
吴兴记云：吴景帝封孙皓为乌程侯，及皓即位，改葬父和于此，遂立为吴兴郡。
溪水，一名大溪水，一名苕溪水，西南自长城、安吉两县东北流，至州南与余不溪水、溪水合，又流入于太湖，在州北三十五里。
吴兴塘，太守沉攸之所建，灌田二千余顷。
长城县，紧。东南至州七十里，本汉乌程县地，晋武帝太康三年分其地置长城县，昔阖闾使弟夫居此，筑城狭而长，因以为名。
顾山，在县西北四十二里。贞元以后，每岁以进奉顾山紫笋茶，役工三万人，累月方毕。
若溪水，酿酒甚浓，俗称“若下酒。”
安吉县，上。东北至州一百四十里。本汉故鄣县地，汉灵帝中平二年，张角作乱，荆、扬尤甚，唯此郡守险阻固，汉朝嘉之，故分立为县。
武康县，上。东北至州一百五里。本汉乌程余不乡之地，汉末童谣云“天子当兴于东南三余之”，故吴大帝改会稽之余暨为永兴，而分余不乡置永安县，属吴兴。晋平吴，改为武康。
封山，在县东南十八里。即家语云“封之山，防风氏之国”也。
德清县，上。北至州一百五里。天授二年析武康乡置武原县，景云二年改为临溪县，以临余不溪也，天宝元年又改为德清县。
睦州，新安。上。开元户五万五千五百一十六。元和户九千五十四。
禹贡扬州之域。春秋时迭入吴、越。秦属丹阳郡，为歙县。后汉建安十三年，吴大帝遣中郎将贺齐讨歙县山贼，平定，分歙为始亲、新定、黎阳、休阳四县，与歙、黟凡六县，立新都郡，理始亲县。晋武帝太康元年，改新都为新安郡，新定县为遂安县。隋平陈，废新安郡，析新安县置睦州，后又改为送安郡。隋氏丧乱，陷于寇贼，武德四年讨平汪华，改为州，取“俗阜人和，内外辑睦”为义。
万岁通天二年，又自新安东移一百六十五里，理建德，即今州理是。
州境：东西四百二十里。南北三百十一里。
八到：西北至上都三千七百一十五里。西北至东都二千八百五十五里。西北至衢州二百八十一里。西北至歙州三百七十里。东南至婺州一百六十里。
贡、赋：开元贡：交梭，石。赋：丝，，布。元和贡：交梭二匹，竹簟。
管县六：建德，桐庐，遂安，清溪，分水，寿昌。
建德县，上。郭下。本汉富春县地，吴黄武四年分置建德县，隋大业末改为镇，武德四年复改为建德县。
浙江，在州南一十里。又有东阳江，东南自婺州界来，至州南注浙江。
七里濑，在县东北一十里。
桐庐县，紧。西南至州一百五里。本汉富春县之桐溪乡，黄武四年分置桐庐县，以居桐溪地，因名。
浙江，在县南一百四十步。
桐庐江，源出杭州於潜县界天目山，南流至县东一里入浙江。
严子陵钓台，在县西三十里，浙江北岸也。
遂安县，上。东北至州一百九十里，本汉歙县地，吴大帝使贺齐平，黟、歙，於县之南乡，安定里置新定县，晋武帝太康元年改为遂安。
白石山，在县西七十里。其山出白石英，贡，因以为名。
清溪县，上。东至州一百六十五里。黄武元年，分歙县东乡置始新县，晋改为雉山，以县南有雉山，因名之。隋开皇九年并为亲安县，仁寿中复为雉山。开元二年改为还淳，今改为清溪。
新安江，自歙州黟县界流入县，东流入浙江。
分水县，上。东北至州一百八十五里。本桐庐之西境，武德四年置，七年省。
如意元年改置武盛县，神龙元年复改为分水。
寿昌县，中。东北至州一百一十里。本汉富春县地，吴分立新昌，晋太康元年改为寿昌。皇朝因之。

●第二十六
◎江南道二▲浙东面察使越州，会稽。都督府。开元十万七千六百四十五。乡二百一十。元和户二万六百八十五。乡百四十五。今为浙东观察使理所。
管州七：越州，婺州，衢州，处州，温州，台州，明州。县三十（七）〔八〕。
都管户一十万四千三百六十七。
禹贡扬州之域。春秋时为越，周礼“吴越星纪之分”。夏少康封少子无余以奉禹礼，号曰于越，越国之称，始于兹矣。后代句践称王，与吴王阖闾战，败之音醉。李，故城在今嘉兴县南三十七里。夫差立，句践复伐吴灭之，并其地。
遂渡淮，迁都琅邪，朝贡周，周锡命为伯。至六代，王无︹为楚所灭。秦以其地并吴立为会稽郡。后汉顺帝时，阳羡令周喜上书，以吴、越二国，周旋一万一千里，以浙江山川险绝，求得分置。遂分浙江以西为吴郡，东为会稽郡。自晋至陈，又于此置东扬州。隋平陈，改东扬州为吴州，大业元年改为越州。武德四年讨平李子通，置越州总管。六年陷辅公┙，七年平定公┙，改总管为都督。
州境：东西六百四十八里。南北三百六十里。
八到：西北至上都三千五百三十里。西北至东都二千六百七十里。东至明州二百七十五里。东南至台州四百七十五里。西南至婺州三百九十里。西北至杭州一百四十里。
贡、赋：开元贡：甘橘，甘蔗，葛根，石蜜，交梭白绫。自贞元之后，凡贡之外，另进异文吴绫，及花<皮>歇单丝吴绫、吴朱纱等纤丽之物，凡数十品。
管县七：会稽，山阴，诸暨，於姚，萧山，上虞，剡。
会稽县，望，郭下。山阴，越之前故灵文（国）〔园〕也。秦立以为会稽山阴。汉初为都尉。隋平陈，改山阴为会稽县，皇朝因之。吴越春秋云：“禹巡行天下，会计修国之道，因以会计名山，仍为地号。”山阴县，秦旧地，隋改为会稽。垂拱二年，又割会稽西界别置山阴，大历二年刺史薛兼训奏省山阴并会稽。
七年，刺史刘少游又奏置，今复并入会稽。宋略云：“会稽山阴，编户三万，号为天下繁剧。
重山，大夫种葬处。
会稽山，在州东南二十里。
兰亭山，在州西南一十一里。
大海，在州东四十里。
镜湖，后汉永和五年太守马臻创立，在会稽、山阴两县界筑塘蓄水，水高丈余，田又高海丈余，若水少则泄湖灌田，如水多则闭湖泄田中水入海，所以无凶年。是塘周回三百一十里，溉田九千顷。
山阴县，望。同会稽。
诸暨县，望。东北至州一百四十五里。秦到也，界有暨浦诸山，因以为名。
越王允常所居。
鸟带山，在县北五十里。出紫石英。
余姚县，紧，西至州一百四十里。本汉旧县。舜后支庶所封之地，舜姚姓，故曰余姚。隋平陈废。武德四年复立，仍置姚州，七年废州。
四明山，在县西一百五十里。
大海，在县北三十里。
萧山县，紧。东北至州一百里。本曰余暨，吴王弟夫邑。吴大帝改曰萧山，以县西一里萧山为名。
浙江，在县西二十五里。
浦阳江，在县南一十五里。
上虞县，上。西至州九十六里。故城西枕上虞江。隋平陈废，贞元元年刺史王密复奏置。
上虞江，在今县西二十八里。
剡县，望。西北至州一百八十五里。汉旧县，故城在今县理西南一十二里，吴贺齐为令，移理今所。隋末陷于李子通。武德中以县为嵊州，六年废州，县依旧。
天姥山，在县南八十里。
剡溪，出县西南，北流人上虞县界为上虞江。
婺州，东阳。上。开元户九万九千四百九。乡一百八十九。元和户四万八千三十六。乡二百。
禹贡扬州之域。春秋时为越之西界。秦属会稽郡。今之州界，分得会稽郡之乌伤、太末二县之地，本会稽西部，常置都尉。孙皓始分会稽置东阳郡。陈武帝置缙州。隋开皇九年平陈置婺州，盖取其地于天文为婺女之分野。隋氏丧乱，陷于寇境，武德四年讨平李子通，置婺州。六年，辅公┙叛，州又陷没。七年平定公┙，仍置婺州。
州境：东西三百三里。南北四百五十六里。
八到：西北上都三千九百九十五里。西北至东都三千三十五里。正北微西至睦州一百六十里，水路一百八十里。正北微东至越州三百九十西至衢州一百九十里。东南至处州二百六十里。
贡、赋：开元贡：藤，纸。赋：布。元和贡：纤纩，白藤，细纸。
管县七：金华，义乌，永康，东阳，兰溪，武义，浦阳。
金华县，望。郭下。本汉乌伤县地，献帝初平三年，分乌伤置长山县，属会稽郡。隋平陈，改为吴宁县，十二年又改为东阳县，十八年又改为金华县。其长山一名金华，故取名焉。
东阳江，有二源，一南自永康县界流入，一东自义乌县流入，至县界南合为一，谓之东阳江。
金华山，在县北二十里。赤松子重道处。出龙须草。
义乌县，紧。西南至州一百五十一里。三秦乌伤县也，孝子颜乌将葬，群乌衔土块助之，乌口皆伤，时以为纯孝所感，乃于其处立县曰乌伤。武德四年，于县置绸州，县属焉，又改乌伤为义乌。
永康县，望。西北至州一百九里。三溪乌伤县地，吴大帝分乌伤之南界置，隋废。武德四年於县置丽州，八年废州，县属婺州。
东阳县，望。西至州一百五十里。本汉乌县地，垂拱二年分义乌县置，取旧东阳郡名也。
兰溪县，紧。东南至州五十里。咸通五年割金华县西界置。
兰溪，在县南七里，东北流入东阳江，武义县，上。北至州九十里。天授二年，分永康西界以为武义县。
浦阳县，上。西南至州一百二里。天宝十三年，分义乌县北界置。
浦阳县，在县西北四十里。出双溪山岭，东入越州诸暨县。
衢州，信安。上。开元户六万二千二百八十八。乡一百二十四。元和户一万七千四百二十六。乡一百七。
本旧婺州信安县也，武德四年平李子通，于信安县置衢州，以州有三衢山，因取为名。六年，陷辅公┙废州，垂拱二年复置。
州境：东西六百一十里。南北二百十六里。
八到：西北至上都四千九十五里。西北至东都三千一百三十五里。南至建州七百里。西至信州二百五十里。东至婺州一百九十里。东南至处州四百五十里。
贡、赋：开元贡：绵纸。赋：布。元和贡：纸，黄连，葛粉，簟，扇，龙须席。
管县五：信安，常山，龙丘，须江，盈川。
信安县，望。郭下。本春秋姑蔑之地，汉太末县也，献帝初平三年，分太末立新安县，属会稽郡。晋太康元年，以弘农有新安，故改名信安。皇朝置州，县属焉。
常山县，上。东至州八十里。本太末县地，隋初置定阳县，隋末废。咸亨三年，于今县东四十里置常山县，因县南有常山为名。广德二年本道使薛兼训奏，移置于旧县西四十里，却今县是也。
龙丘县，紧。西至州七十二里。本春秋姑蔑之地，越西部也，杜注云“今东阳太末县”。越绝书谓之姑婺州。晋改太末为龙丘，因县东龙丘山为名。隋末废，贞观八年又置。
须江县，上。北至州九十五里。武德四年置衢州，分信安县南境置须江县，八年并废。永昌元年秋复置，以县南有须江溪，因以为名。
盈川县，本汉太末县地，如意元年分龙丘县置。元和七年省入信安。
水江，在县东南一里。
处州，缙云。上。开元户三万三千二百七十八。乡七十六。元和户一万九千七百二十六。乡三十六。禹贡扬州之域。春秋时为越国。秦灭楚，置会稽郡。后越王无︹七代孙闽君摇佐汉有功，立为东越王，都东瓯，今温州永嘉县是也。后以瓯地为回浦县，属会稽。后汉回浦为章安。晋立为永嘉郡，梁、陈因之。隋开皇九年平陈，改永嘉为处州，十二年又改为括州，大业三年复改为永嘉郡。武德四年讨平李子通，复立括州，仍置总管府，七年改为都督府，贞观元年废。天宝元年为缙云郡，乾元元年复为括州，大历十四年以与德宗庙讳同音，改处州。
贞元六年，刺史齐抗以旧州湫隘，屡有水灾，北移四里就高原上。
州境：东西南北八到：西北至上都四千一百五十五里。西北至东都三千二百九十五里。西北至婺州二百六十里。西北至衢州四百五十里。东北至台州四百九十里。西北至建州水路九百里，陆路四百九十里。东南水路至温州二百七十里。
贡、赋：开元贡：葛，布，蜜，绵。元和贡：绵，布，麻布，树皮布，小绫，纱，绢，绵绸。
管县六：丽水，松阳，缙云，遂昌，青田，龙泉。
丽水县，上。郭下。本后汉松阳县地，隋平陈，乃分松县之东乡立括苍县，取括苍山为名，属处州。后因之不改。大历十四年改为丽水。丽水本名恶溪，以其湍流阻险，九十里五十六濑，名为大恶，隋开皇中改为丽水，皇朝因之，以为县名。
松阳县，上。东至州二百九十二里。本汉回浦县之地，属会稽，后汉分立此县，有大松树，大十八围，因取为名。隋开皇九年废，十二年复置。皇朝因之。
缙云县，上。西南至州八十五里。万岁登封元年分丽水县东北界、婺州永康县南界置，因山为名。
缙云山，一名仙都，一曰缙云，黄帝练丹于此。
遂昌县，上。东至州三百四十里。吴赤乌二年分太末县置平昌县，晋太康元年改为遂昌。武德八年废，景云二年刺史孔琮复奏置。
青田县，中。东至州一百五十里。本丽水县之乡名也，景云二年刺史孔琮奏于此分置青田县。
青田溪，在县西南十八里。
龙泉县，中。东至州三百五十里。乾元二年，越州刺史独孤峻奏割遂昌、松阳二置。
龙泉洞，在县南二里。
温州，永嘉。上。开元户三万七千五百五十四。乡七十八。元和户八千四百十四。乡一十六。
本溪会稽东部之地，初闽君摇有功于汉，封为东瓯王，晋大宁中于此置永嘉邯，隋废郡地人处州。武德五年，杜伏威归化，于县理置东嘉州，寻废。六年，辅公┙为乱于丹阳，永嘉、安固等百姓于华盖山固守，不陷凶党，高宗上元元年，于永嘉县置温州。
州境：东西二百四里。南北七百二十里。
八到：西北至上都四千四百二十五里。西北至东都三千五百六十五里。正北微西至台州五百里。西北至处州二百七十里。东至大海八十里。西南至福州水陆路相兼一千八百里。
贡、赋：开元贡“绵，，布，鲛鱼皮三十张。元和贡：鲛鱼皮，管县四：永嘉，安固，横阳，乐成。
永嘉县上。郭下。即汉回浦县之东瓯乡，晋立为县。一元二年于此置温州，县移在州东一百八十步。
永嘉江，一名永宁江，在州东三里。
华盖山，在州东一里。
安固县，上。北至州七十七里。本汉回浦县地，后汉改回浦为章安，吴分章安于此立罗阳县，少帝改曰安阳。晋太康元年更名安固，前上元二年自处州割入温州。
安固山，在县北一里。
安固江，在县南一里。
横阳县，上。北至州一百五里。本晋太康元年分安固南横屿屯置，隋平陈废入安固县，大足元年又分安固县再置。
横阳山，在县南二百七十里。东临大海。
横阳江，在县南一百里。
乐成县，上。北至州一百二十四里，本汉回浦县地，东晋孝武帝分永宁县置，隋废，载初元年复置。
大海，在县东一十一里。
台州，临海。上。开元户五万。乡一百一十五。元和户，乡九十五。
禹贡扬州之域。春秋时为越地，秦并天下置闽中郡，汉立（东）〔南〕部都尉。本秦之回浦乡，分立为县，扬雄解嘲“东南一尉，西北一候”，是也。后汉改回浦为章安县。吴大帝时分章安、永宁置临海郡，隋平陈废郡为临海县。武德四年讨平李子通，于临海县置海州，五年改海州为台州，盖因天台山为名。六年，辅公┙叛，州从陷没。七年平定公┙，仍置台州。
州境：东西三百九十三里。南北四百三十五里。
八到：西北至上都四千五百里。西北至东都三千一百四十五里。正南微东至温州五百里。东至大海一百八十里。西北至越州四百七十五里。正西微南至处州四百九十里。
贡、赋：开元贡：乾姜三百斤，鲛鱼皮。元和贡：甲香三十斤，鲛鱼皮一百张。
管县五：临海，唐兴，黄岩，乐安，宁海。
临海县，紧。郭下。本汉回浦县地，后汉更名章安。吴分章安置临海县，属会稽郡。武德五年改置台州，县属焉。
临海江，有二水合成一水，一自始丰溪，一自乐安溪，至州城西北一十三里合。
唐兴县，上。东南至州一百一十里。三国时吴分章安置南始平县，晋武帝以雍州有始平，改为始丰。肃宗上元二年，改为唐兴。
天台山，在县北一十里。
赤城山，在县北六里。实为东南之名山。
黄岩县，上。北至州一百五里。前上元二年割临海南界置。
黄岩山，在县西北二百三十里。
大海，在县东七十里。
乐安县，上。东至州一百五里。东晋穆帝永和三年分始丰南乡置乐安县，属临海郡，历代因之。隋开皇九年废。武德五年改属，前上元元年复置于孟溪之侧，今县是也。
乐安溪，源在县西冯溪山，流经县南，又东入临海县界。
宁海县，上。西南至州二百五十里。晋穆帝永和三年分会稽之鄞县置亭海县，隋开皇九年废并入章安县。永昌元年，于废县东二十里又置，载初元年移县东一十里。
大海，在县东六里。
明州，余姚。上。开元户元和户四千八十三。
本会稽之贸阝县及句章县地也，春秋越王句践平吴，徙夫差谥甬东，韦昭云“即句章东浃口外洲”，是也，武德四年于县立鄞州，八年废。开元二十六年，采访使齐齐浣奏分越州之贸阝县置明州，以境内四明山为名。句章故城，在州西一里。
州境：东西南北八到：西北至上都三千八百五里。西北至东都二千九百四十五里。东北至大海七十里，西至越州二百七十五里。西南至台州宁海县一百六十里，至州二百五十里。
贡、赋：开元贡元和贡：海肘子，橘子，红虾米，责子，红虾，乌贼骨管县四：贸阝，奉化，慈溪，象山。
贸阝县，上。郭下。本汉旧县也，属会稽郡。隋平陈，省人句章。武德八年再置，仍移理句章城，后属明州。
大海，在县东七十里。
翁洲，入海二百里，即春秋所谓甬东地也。越灭吴，请吴王居甬东，吴王曰：“孤老矣，不能事君王。”乃缢。其洲周环五百里，有良田湖水，多麋鹿。
奉化县，上。北至州六十里。本汉之鄞地，开元二十六年采访使齐浣奏置。
赤苋山，在今县东一十里。
慈溪县，上。东南至州七十里。本汉贸阝县地，开元二十六年齐浣奏置。
慈溪，在县南二十二里。
大海，在县北六十里。
象山县，中。西北至州水陆相兼一百六十里。本汉鄞县地，神龙元年，监察御史崔交奏于宁海县东界海曲中象山东丽彭姥村置县，东至大海二十里，南至大海三十五里，东北至大海四十里，正北至大海一十五里，唯西南有陆路接台州宁海。

●卷第二十七
◎江南道三▲鄂岳观察使鄂州，江夏，紧。开元户一万九千一百九十。乡三十三。元和户三万八千六百一十八。乡三十七。今为鄂岳观察使理所。
管（县）〔州〕六：鄂州，沔州，安州，黄州，蕲州，岳州。县二十五。都管户七七万二千二百四十七。
禹贡荆州之域。春秋时谓之夏。汉为少羡之东境。自后汉末谓之夏口，亦名鲁口。吴置督将于此，名为鲁口屯，以其对鲁山岸为名也。三国争衡，为吴之要害，吴常以重兵镇之。魏明帝问司马懿曰：“二虏宜讨，何者为先？”对曰：“吴以中国不习水战，故敢散居东关。凡攻敌，必扼其喉而舂其心。夏口东关，敌之心喉，若以陆军向皖，引权东下，为水军向夏口，乘其虚而击之，此神兵从天而坠矣。”晋庾翼为荆州，曾理于此。义熙初，刘毅表以为“夏口，二州之中，地居形要，控接湘川，边带叹沔”，请荆州刺史刘道规镇夏口。至六年，自临嶂徒理夏口，即今州理是也。宋孝武帝以方镇太重，分荆、湘、江三州之八郡为郢州，以分上流之势。隋平陈，改郢州为鄂州。州城本夏口城，吴黄武二年，城江夏以安屯戍地也。城西临大口，西南角因矶为楼，名黄鹤楼。三国时，黄祖为太守，吴遣凌统攻而擒之。祢衡遇害，亦此地也。东南角楼名焦度楼，宋沈攸之自荆州称兵至此，时焦度领兵在此，城守东南角，攸之攻之不克，遂退走，因名焦度楼。
州境：东西四百七十四里。南北三百八十八里。
八到：西北至上都二千二百六十里。西北至东都一千四百里。东至江州六百里。西南至岳州五百五十里。西北至安州二百九十里。西至沔州隔江七里。正北微东至黄州二百里。
贡、赋：开元贡：银，碌。赋：布。元和贡：银十五两。
管县五：江夏，永兴，武昌，唐年，蒲圻。
江夏县，望。郭下，本汉沙羡县地，属江夏郡。东晋以汝南流入侨立汝南郡，后改为汝南县。隋开皇九年改为江夏县，属鄂州。
黄鹤山，在县东九里。
江水，西南自蒲圻县界流入。又北对峥嵘（州）〔洲〕，刘毅破桓玄于此。
又北流经黄军蒲，相传吴将黄盖屯军处。
曹公城，在县东北二里。梁武帝起义，遣将曹景宗所筑。
头陀寺，在县东南二里。
鹦鹉洲，在县西南二里。
永兴县，紧。西北至州四百里。本汉鄂县地，吴大帝分立新阳县，隋开皇九年改为富川，十八年改为永兴县。
石头山，在县西六十里。上有三石鼓，鼓鸣，天即雨。
大江水，在县西北四十五里。
下雉故县，在县东南一百四十里。汉伍被谓淮南王安曰“守下雉之城，绝豫章之口”是也。
陈永兴故城，在县东五十里。东临江水，俗云伍子胥所筑。
武昌县，紧。西至州一百七十里。旧名鄂，本楚熊渠封中子红于此称王，至今武昌人事鄂王神是也。离骚云“乘鄂渚而反顾”。汉以为县，属江夏郡。武帝以封姊，号鄂邑长公主。建安二十五年，吴大帝以下雉、寻阳、新城、柴桑、沙羡、武昌六县为武昌郡，黄武初，自建业徙都，废。黄龙九年，于此即尊伴，还都建业。皇太子登留守武昌，以陆逊辅之。嘉禾元年，太子还建业，立皇子奋为齐王，居武昌，诸葛属不欲诸王处濒江兵马之地，徙居豫章。甘露元年，归命侯又都之，扬土百姓，溯流供给，以为患苦。陆凯上疏曰：“武昌土地实危险而脊确，非王都安国养人之处。且童谣言‘宁饮建业水，不食武昌鱼。宁还建业死，不止武昌居。’”于是还都建业，改为江夏县，后为武昌。
樊山，在县西三里。谢玄晖诗曰“钩台临讲阅，樊山开广安”，谓此也。
西塞山，在县东八十五里。竦峭临江。
孙权故都城，在县东一里余。本汉将灌婴所筑，晋陶侃、桓温为刺史，并理其地。
唐年县，上。西北至州六百三里。本汉沙羡县地，天宝二年分置诏年县。
葛仙山，在县北六十里。
壶头山，在县东北六十里。
下隽故城，在县西南一百六里。因隽水为名。
蒲圻县，上。东北至州四百一十里。本汉沙羡县地，晋武帝改为沙阳，今县□一里沙阳故县城是也。吴大帝分立蒲圻县，因蒲圻湖为名。本属长沙郡，隋割属鄂州。
赤壁山，在县西一百二十里。北临大江，其北岸即乌林，与赤壁相对，即周瑜用黄盖策，焚曹公舟船败走处，故诸葛亮谕曹公“危于乌林”，是也。
隽水，源出县东南。
大れ水，西北流入江。
蒲圻湖，在县南七十五里。
吕蒙城，在县西南八十里。孙权以蒙为横野将军，为周瑜破曹公定荆州，于此镇守。沔州，汉阳。上。开元户五千二百八十六。乡十一。元和户二千二百六十二。乡十二。三汉安陆县地，晋于今州西临嶂山下置沌阳县，江夏郡自上昶城移理为。后郡又移理夏口，沌阳县属郡下不改，入陈废，隋开皇九年置戍，十七年废戍，改置汉津县，属沔阳郡，大业二年改为汉阳县。武德四年，分沔阳郡于汉阳县置沔州及县，并自临嶂山下改移于今理。
州境：东西二百五十二里。南北二百四十六里。
八到：西北至上都二千二百五十里。东北至东都一千三百九十三里。东渡江至鄂州七里。西北至隋州四百三十五里。东北至黄州二百二十里。西至复州竟陵县三百四十里。西北至安州二百八十里。西取桐冢路至复州四百六十里。
贡、赋：开元项：白布一端。元和贡：麻赀布一端。
管县二：汉阳，氵义川。
汉阳县，郭下。县本末已具州序。
鲁山，一名大别山，在县东北一百步。其山前枕蜀江，北带汉水，山上有吴将鲁肃神祠。
临嶂山，在县西六十里。
大江水，南自复州沔阳县界流入，去县东二十步，东北流入黄州界。
汉水，一名沔水，西自氵义川县界流入，汉阳县因此水为名。
月故城，在县北三里。刘表将黄祖所守处。
氵义川县，中。东至州一百五十里。本汉阳县地，武德四年分置氵义川县，因氵义水为名也。内方山，在县南九十里。
小别山，在县东南五十里。春秋“吴伐楚，令尹子常济汉而陈，自小别至于大别”，即此也。
氵义川水，在县南二里，西北自鄂州界流入。
赤壁草市，在县西八十里。古今地书多言此是曹公败处，今按三国志，刘表卒，其子琮代立，在襄阳。刘备屯樊，琮降曹公，备隋南走。曹公以江陵有军实，恐备先据得之，自当阳倍道追备，一日夜行三百里，遂克江陵。又自江陵追备，至巴丘，遂至赤壁。孙权遣周瑜、程普各领兵万人，与刘备来敌曹公，遇于赤壁，因风纵火，曹公大败，遂取华容道步归，退保南郡。瑜等复追之，曹公留曹仁守江陵，自徐北归。据此而言，则赤壁不在氵义川也。何则？曹公既从江陵水军至巴丘，赤壁又在巴丘之下，军败引还南郡，周瑜水军退，并是大江之中，与氵义川殊为乖缪。盖是侧近居人，见崖岸赤色，因呼为赤壁，非曹公败处也。
安州，安陆。中府。开元户二万二千二百二十二。乡十五。元和户九千八百一十九。乡三十五。
春秋时郧国，后为楚所灭。汉为安陆县，高帝六年分南郡置江夏郡于此，领县二十四。后汉移理沙羡。曹魏齐王芳时，王基为荆州，自城上昶，徙江夏郡理之，以逼夏口，在今州西北五十三里上昶故城是也。江夏郡自后汉末当吴、魏二国之境，永嘉南迁后又当苻秦、石赵与东晋犬牙为界，自后魏、周、隋与宋、齐、梁、陈交争之地，故江夏前史所载，或移于沙羡，或移于上昶，或移理鲁山城。
南北二朝两置江夏郡。吴理武昌，曹魏与晋俱理安陆，故汉所理江夏郡前书多言在安陆。其云梦县东南四里水之北有江夏古城，周所理。据山川言之，此城南近夏水，余宽大，则前汉江夏郡所理也。宋武帝分江夏置安陆郡，后魏大统十六年改为安州。
州境：东西二百一十九里。南北三百二十五里。
八到：西北至上都一千九百七十里。东北至东都一千一百六十里。东至黄州三百一十里。东南至鄂州二百九十里。西南至复州二十里。西北至隋州一百五十五里。东南至沔州二百八十里。
贡、赋：开元贡：布一十八匹。赋：绵，。元和贡：布一十匹。
管县六：安陆，应山，云梦，孝昌，吉阳，应城。
安陆县上。郭下。本汉旧县，属江夏郡。隋改属安州。其城三重，西枕水。
陪尾山，一名横山，在县北六十里。禹项去“熊耳、外方、桐柏至于陪尾”，即此也。
水，故清发水也，西北自随州流入注于沔，谓之郧口。春秋“吴败楚于柏举，从之，及于清发”，是也。
云梦泽，在县南五十里。史记司马相如传云：“楚有七泽，其小者名云梦，方九百里。”左传云“云阝子之女，弃子于梦中”，无“云”字。“楚子济江入云中”，复无“梦”字。以此推之，则云、梦二泽，本自别矣。而禹贡及尔雅皆曰云梦者，盖双举二泽而言之，故后代以来，通名一事，左传曰“畋于江南之云梦”，是也。
应山县，中。南至州一百八里，本汉随县地，梁大同，以随州北界应浓山戍置应州，又分随县置永阳县。隋开皇十八年改永阳为应山县。
石龙山，在县东北二十五里。有石盘回屈曲若龙形。
礼山关，上礼山县为名，武德八年县废，即齐志所谓武阳关也。在州东北二百四十里，在县东北一百三十里，北至申州一百五十里。
百应关，按图经云：“昔有应息其上，故以为名。”在州东北二百里，在县北九十里，北至申州九十里，东至礼山关一百里。
平靖关，因古平靖县为名，后魏大统大统十七年置，隋大业二年废。齐志云义阳有三关，此则其一。在州北一百七十里，在县北六十五里，北至申州九十里，东至百应关一百六十里。
云梦县，中。北至州七十里。本汉安陆县地，后魏大统末于云梦古城置云梦县。
云梦泽，在县西七里。
孝昌县，中。西北至州八十里。本汉安陆县地，宋于此置孝昌县，属江夏郡，即隋改安州也。
吉阳县，中。西至州一百三里。三汉安陆县地，梁于此置平县，其故城今理是也。西魏改为京池县。隋大业二年改为吉阳，因县北吉阳山为名。
应城县，中。东北至州八十里。本汉安陆县地，宋于此置应城县。
故浮城县，在县西北三十五里。即古蒲骚城也，左传“莫敖狃于蒲骚之役”，“郧人军于蒲骚”，是也，后魏于此置浮城县，隋废。
孔山故城，在县东北一百一十里。
平靖故城，在县上十里。吉阳故城，在县北五十里。
黄州，齐安。下。开元户一万三千七十三。乡二十八。元和户五千五十四。
乡一十八。
本春秋时邾国之地，后又为黄国之境。战国时属楚。秦属南郡。二汉为江夏郡西陵县地。魏为重镇，文帝黄初中，吴先扬言欲畋于江北，豫州刺史满宠度其必袭西阳，遂先为之备。权闻之，寻亦退还。后吴克邾城，使陆逊以三万入城而守之。至晋为西阳国，封子弟为王。萧齐于此置安郡，隋开皇三年罢郡置黄州，因古黄国为名也。
州境：东西二百一十里。南北三百三十七里。
八到：西北至上都二千二百八十里。东北至东都一千四百七十里。东南至蕲州二百三十里。西南至鄂州二百三十里。南至大江一百步。至安州三百一十里。
北至光州三百六十里。
贡、赋：开元贡：赀布十匹。赋：绢，布，绵，麻。
管县三：黄冈、黄陂，麻城。
黄冈县上。郭下。本汉西陵县地，故城在今县西二里。萧齐于此置齐安县，隋开皇十八年改为黄冈，因县东黄冈为名。
大江水，西自黄陂县界流入，经州南一百一十八里，东入蕲州界。
古邾城，在县东南一百二十里，古邾国也，后为楚所灭，汉以为县。
西阳故城，在县东南一百三十里。汉县也，属江夏郡。
大活故城，在县北二百三十五里。隋于置关镇。
黄陂县，中。东北至州一百二十里。本汉西陵县地，三国时刘表为荆州刺史，以此地当江、汉之口，惧吴侵轶，建安中使黄祖于此筑城镇遏，因名黄城镇。周大象元年，改镇为南司州，并置黄陂县。隋初改为镇，后复为县。
白少关，西至大关六十里，在州西二百四十里，北至光州界二十五里。
大活关，东北至光州二百八里，西至安州礼山关一百里，在县北二百里。
大江水，在县南一百二十九里。西南自江夏县界流入，又东入黄冈县界。
武湖，在县南四十九里。黄祖阅武习战之所。后宋谢晦举兵叛，为檀道济所破，败走武湖戍，生执之，即此地也。
龙骧水，在县南七十二里。相传晋龙骧将军王率舟师伐吴，屯军于此。
石阳故城，在县西二十三里。吴闻魏文帝崩，征江夏，围石阳，不克而还，即此也。
安昌故城，在县西南七十里。高齐筑，以捍陈寇。
麻城县，中。南至州一百一十里。本汉西陵县地，梁于此置信安县，隋开皇十八年改为麻城县。
龟头山，在县东南八十里。举水之所出也。春秋吴、楚战于柏举，即此地也。
阴山关，西至穆陵关一百里，在县东北一百里，在州东北二百里，北至光州殷城县二百里。
穆陵关，西至白沙关八十里，在县西北一百里，在州北二百里，至光州一百四十九里。
蕲州，蕲春。上。开元户二万六千八百九。乡五十一。元和户一万六千四百六十二。乡五十一。
禹贡扬州之域。春秋、战国并属九江郡。在汉为蕲春县也，属江夏郡。三国时属魏，魏使庐江谢奇为蕲春典农，屯皖，吕蒙袭击破之。后于此复置蕲郡。晋孝武帝改曰蕲阳，以郑太后讳故也。高齐于此立齐昌郡，后陷于陈，改为江州。
周平淮南，改为蕲州。
州境：东西三百三十九里。南北五百五十五里。
八到：西北至上都二千五百一十里。西北至东都一千七百里。东北至舒州三百七十里。东北至寿州逾大山九百七十里。东北至江州二百五十里。西北至黄州二百三十里。
贡、赋：开元贡：白细布。元和贡：白布一十一匹。
管县四：蕲春，黄梅，蕲水，广济。
蕲春县，上。郭下。本汉旧县，属江夏郡，因蕲水以为名也。晋改为蕲阳，隋开皇十八年复改蕲春县。
蕲水，西南经县三里。源出东北大浮山，一名蕲山。
翻车故城，在县东南八十二里。九江王黥布背项籍归汉，因筑此城，城近翻车水，因以为名。
黄梅县，上。西至州一百四十里。本汉蕲春县地，隋开皇九年置新祭县，属蕲州。仁寿元年改为黄梅县，因县北黄梅山为名。县城，晋骠骑将军郭默所筑。
大江水，在县南一百里。
太子γ，在江之岸。梁武帝初下建业，留丁贵嫔于此，生太子，因以为名。
九江故城，在县西南七十里。汉九江王黥布所筑。
蕲水县，上。东南至州七十二里。本汉蕲春县地，宋文帝于此置浠水县。北齐改为兰溪镇，武德四年改为县。天宝六年，以名重，改为蕲水县也。
广济县，中。西至州五十里。本汉蕲春县地，武德四年以此地冲要，置永宁县，天宝元年以名重，改为广济县。
江水，在县南一百二十里。
积布山，在县南一百里。南临大江，垒石壁立，开如积布，故以为名，俗谓之积布矶。
岳州，巴陵，下。开元户九千一百六十五。乡二十一。元和户一千五百三十五。
本巴丘地，古三苗国也，史记“三苗之国，左洞庭，右彭蠡”。春秋及战国时属楚。秦属长沙郡。吴于此置巴陵县，宋文帝又立为巴陵君，梁元帝改为巴州。
隋开皇九年改为岳州，大业三年为罗州。武德六年，复为岳州。
州境：东西三百九十一里，南北四百一十里。
八到：西北至上都二千二百二十五里。西北至东都一千八百六十五里。西北至江陵府五百七十里。南至潭州五百五十里。西至沣州四百四十里。东北至鄂州五百五十里。北至复州沔阳县五百五十里。
贡、赋：开元贡：绸布。赋：麻，，缣。元和贡：白练布七匹。
管县五：巴陵，华容，湘阴，沅江，昌江。
巴陵县，上。郭下。本汉下隽县之巴丘地也。下隽属长沙郡，故城在今蒲圻县界。吴初巴丘置大屯戍，使鲁肃守之，后改为巴陵县，自晋以后遂因之。蜀志曰“西增白帝之兵，东益巴丘之戍”。又周瑜卒于巴丘，皆此地也。昔羿屠巴蛇于洞庭，其骨若陵，故曰巴陵。
君山，在县西三十里青草湖中。昔秦始皇欲入湖观衡山，遇风浪，至此山止泊，因号焉。又云湘君所游止，故名之也。
大江，在县北五里。
巴陵城，对三江口。岷江为西江，沣江为中江，湘江为南江。
彭城洲，在县东北九十四里。宋元嘉三年，荆州刺史谢晦反，台遣到彦之进讨，军次彭城洲，彦之军败，退保隐矶，即此处也。
侯景浦，在县东北十二里。本名三湘浦，景既克建业，自统兵西趣荆峡，先遣其将宋子仙、任约袭郢州。湘东王绎令王僧辩拒之，景军大败，烧营退走。天监中，宝志道人为符书云：“起自汝、蔡，讫于三湘。”侯景果起于悬瓠汝水之南，而败于巴陵三湘之浦也。
洞庭湖，在县西南一里五十步。周回二百六十里。湖口有一洲，名曹公洲。
巴丘湖，又名青草湖，在县南七十九里。周回二百六十五里。俗云古云梦泽也，曹公征荆州，还于巴丘，遇疾烧船，叹曰：“郭奉孝在，不使孤至此！”
氵邕湖，一名翁湖，在县南一十里，尔雅云：“河水决出还复入者为氵邕。，”
左传定公四年“吴人败楚于雍ㄛ，五战入郢”，即此是也。
陶侃故城，在县东北八里。
花容县，中。东至州一百六十里。本汉孱陵县地，吴分置南安县。隋平陈，以县属岳州，开皇十八年改为华容县。
方台山，在县南三十二里。出云母，往往有长四尺者，可以为屏风。掘时忌有声音，则所得粗恶。
赤亭湖，在县南八十里。侯景攻巴陵，遣将任约等入湖。湘东王使胡僧、陆法和夜以大舰遏湖口，因风纵火，鼓噪而前。贼穷聚湖中，俄然崩溃，即此也。
赤亭故城，在县西南七十里。城据绝景原，三面临水，极为阻隘。梁湘东王遣胡僧据城，以擒任约。
湘阴县，中下。北至州三百三十里。本春秋时罗子国，秦为罗县，今县东北六十里故罗城是也。宋元徽二年，分益阳、罗、湘西三县立湘阴县。
玉笥山，在县东北七十五里。屈原放逐，居此山下而作九歌焉。
湖水，南自长沙县界流入，又北入青草湖。昔王延寿有异才，年二十而得恶梦，作梦赋。年二十一溺死于湘浦，即斯川也。湘水至清，虽深五六丈，了了见底。
汨水，东北自洪州建昌县界流入，西经玉笥山，又西经罗国故城为屈潭，即屈原怀沙自沈之所，又西流入于湘水。
腕二妃冢，在县北一百六十三里青草湖上。
屈原冢，在县北七十一里。
沅江县，中下。东北至州三百七十里。本汉益阳县地，梁元帝分置重华县，隋平陈改为安乐县，开皇末又改为沅江县。
关州，在县燕南五十八里。建安二十年，孙权以先主得蜀，使使求还荆州。
先主言须得凉州乃相与。权患之，遣吕蒙袭长沙、零陵、桂阳三郡。先主引兵五万下公安，令关羽入益阳，此州盖羽屯兵之处，故以为名。
沅江水，西北自龙阳县界流入。与华容县中分为界。
昌江县，中下。西北至州六百五十里。后汉分长沙为汉昌县，孙权改为吴昌县。神龙三年，析湘阴于故吴昌城改置昌江县。
汨水，在县东北四十里。

●卷第二十八
◎江南道四▲江西观察使洪州饶州虔州吉州江州袁州信州抚州宣歙观察使宣州歙州池州洪州，豫章。中都督府。开元户五万五千四百五。乡九十四。元和户九万一千一百二十九。乡一百一十。今为江南西道观察使理所。
管州八：洪州，饶州，虔州，吉州，江州，袁州，信州，抚州。
管县三十八。都管户二十九万三千一百八十。
禹贡扬州之域。春秋时楚之东境，吴之西境，七国时全为楚地。秦灭楚，为九江郡。晋惠帝元康二年，于郡理立江州。东晋元帝时，江州自豫章移理武昌郡，自后或理湓城，或理浔阳，或理半洲，并在湓城侧近。隋开皇九年平陈，置洪州，因洪崖井为名。武德元年，改为总管府，七年改为都督府。
州境：东西一千六百一十五里。南北一千一百五十六里。
八到：西北至上都三千八十五里。西北至东都二千二百七十五里。东至饶州四百四十里。西至潭州一千一百三十五里。南至抚州二百一十九里。北至江州三百二十五里。
贡、赋：开元贡：葛，布，丹参，旋覆花。元和贡：细葛布一十五匹。
管县七：南昌，高安，新吴，丰城，建昌，武宁，分亭。
南昌县，望。郭下。汉高帝六年置。隋平陈，改为豫章县。宝应元年六月改为钟陵县，十二月改为南昌县。
高安县，紧。东至州一百五十里。本汉建城县，武德五年改为高安，仍于县置靖州。八年废州，复为县，属洪州。
新吴县，上。东至州一百五十里。后汉灵帝中平中分海昏县置。隋开皇九年，省入建昌。武德五年又置，旧隶楚，今新属吴，故曰新吴。
丰城县，上。北至州一百四十七里。本汉南昌县地，晋武帝太康元年移于今县南四十一里，名丰城，即是雷孔章得宝剑处也。
建昌县，紧，北至州一百二十二里。东至里故海昏城，即汉昌邑王贺所封。
今县城，则吴太史慈所筑。
武宁县，上。东至州三百六十里。长安四年割建昌界置。
分宁县，上。东南至州六百五十里。贞元十六年，刺史李巽奏分武宁县西界置，因以名焉。
饶州，鄱阳。上。开元户一万四千六十二。乡二十。元和户四万六千一百一十六。乡六十九。
本秦鄱阳县也，属九江郡。鄱阳记云“在扬州已午之”。孙权分豫章立为鄱阳郡。梁承圣二年改为吴州，至陈光大元年省吴州，依旧置郡。隋开皇九年平陈，改鄱阳为饶州，其城即吴芮为番令所居城。
州境：东西六百五十九里。南北四百六十一里。
八到：西北至上都三千一百三十里。西北至东都二千三百二十里。东南至信州五百里。东北至池州五百八十里。东北至歙州七百里。西至洪州四百四十里。
西至抚州四百七十里。
贡、赋：开元贡：麸金，布，粳米。元和贡：麸金，竹簟。
管县四：鄱阳，余干，乐平，浮梁。
鄱阳县，上。郭下。秦置。孙权分豫章置鄱阳郡，理于此。晋武帝改为广晋。
隋开皇九年改广晋为鄱阳，以在鄱水之北，故曰鄱阳。
永平监，置在郭下，每岁铸钱七千贯。
余干县，上。东至州一百里。汉余汗县，淮南王云“田于余汗”，是也。县因余汗之水为名，隋开皇九年去“水”存“干”，名曰余干。
乐平县，上。西至州一百四十里。本汉余汗县地，后汉灵帝于此置乐平县，南临乐安江，北接平林，因曰乐平。
银山，在县东一百四十里。每岁出银十余万两，收税山银七千两。
浮梁县，上。西南至州二百二十里。武德五年析鄱阳东界置新平县，寻废。
开元四年，刺史韦玢再置，改名新昌，天宝元年改名浮梁。每岁出茶七百万驮，税十五余万贯。
虔州，南康。上。开元户三万二千八百三十七。乡五十七。元和户二万六千二百六十。乡五十七。孙权嘉禾五年，分庐陵立南部都尉，理雩都，晋武帝太康三年罢都尉，立为南康郡，至水和五年移理赣。隋开皇九年平陈，罢南康郡为虔州，大业三年罢虔州，复为南康郡。武德五年，又再置虔州，盖取虔化水为名也。
州境：东西一千四百二里。南北一千三百三十九里。
八到：西北至上都四千一百二十五里。西北至东都三千三百一十五里。东至建州一千五百八十五里。西至郴州一千一十二里。南至循州一千六百一十四里。
北至吉州四百七十四里。
贡、赋：开元贡：白布，乾姜。元和贡：白布，蜜梅。
管县七：赣，南康，信丰，大庾，雩都，虔化，安远。
赣县，上。郭下。贡水西南自南康县来，章水东南自亏都县来，二水至州北合而为一通谓之赣水，因为县名。
南康县，上。东北至州八十里。本汉灌婴所置南{土}县也，属豫章郡。献帝初平二年析南{土}置南安县，恶太康五年改为南康。
信丰县，上。北至州一百九十五里。献帝初平二年分南{土}立南安县，晋武帝改为南康。永淳元年析南康更南安，天宝元年改为信丰。
大庾县，上。东北至州二百二十里。南康记云：“前汉南越不宾，遣监军庾姓者讨之，筑城于此，因之为名。”隋以为镇，神龙初改镇为县。
雩都县，上。西北至州一百七十里。汉初所置，因雩都水为名。
虔化县，上。西南至州四百七十六里。本汉赣县地，吴宝鼎三年初置新都，晋太康元年改为宁都，隋开皇十八年，改宁都为虔化。
安远县，上。西北至州五百二十里。梁大同中，于今县南七十里安远水南置安远县，隋开皇中废。贞元四年，刺史路应重奏分雩都县地置。
吉州，庐陵。上。开元户三万四千四百八十一。乡七十四。元和户四万一千二十五。乡六十九。
本秦庐陵，属九江郡。献帝兴平二年，分豫章于此置庐陵郡，晋太康中移郡于石阳县，今旧州东北故城是也。隋开皇中改庐陵为吉州，有吉水，因为名焉。
州境：东西四百二十里。南北六百九十二里。
八到：西北至上都三千六百五里。北至东都二千七百九十里。东北至抚州四百五十里。西至衡州九百一十里。南至虔州五进二十里。北至洪州五百七十六里。
贡、赋：开元贡：白布，茶，陟。
管县五：庐陵，安福，永新，太和，新淦。
庐陵县，上。郭下。本汉石阳县，晋移郡于此，隋改为州，又改名石扬县为庐陵，因庐水为名。
安福县，上。东至州一百二十里。本汉安平县，后汉改为平都县，属庐陵。
吴分置安城郡，隋废郡为安复县，武德中改为安福县。
永新县，上。东北至州二百二十一里。本汉庐陵县地，吴归命侯所置，属安城郡，隋开皇中废，显庆四年又依旧置。
太和县，上。北至州一百里。隋开皇九年平陈，分庐陵县置西昌县，十八年改为太和。
新淦县，上。南至州一百七十里。本汉旧县，豫章南部都尉所居，县有淦水，因以为名。陈割属巴山郡。隋开皇中废郡，县属吉州。
江州，浔阳。上。开元户二万一千八百六十五。乡四十一。元和户一万七千九百四十五。乡四十九。
禹贡扬、荆二州之境，扬州云“彭蠡既潴”，今州南五十二里彭蠡湖是也。
荆州云“九江孔殷”，今州西北二十五里九江是也。然彭蠡以东为扬州界，九江以西属荆州界。春秋时为吴之西境，吴为赵灭，后复为楚地。秦属庐江郡，汉属淮南国。晋太康十年，以荆、扬二州疆域旷远，难为统理，分豫章、鄱阳、庐江等郡之地置江州，因江水以为名，理豫章。至惠帝，分庐江之浔阳，武昌之柴桑置浔阳郡，自东晋元帝至萧齐，或理半洲，至陈武帝于浔阳置西江州，复理豫章。
文帝天嘉元年省西江州，江州自豫章复理浔阳。隋文帝平陈，置江州总管，移理湓城。大业三年，罢江州为九江郡。武德四年，讨平林士弘，复置江州，五年又置总管，七年改为都督，贞观二年罢都督府。州理城，古之湓口城也，汉高帝六年灌婴所筑。汉建安中，孙权经此城，权自标地，令人掘之，正得古井，铭云：“汉六年颍阴侯开，三百年当塞。后不满百年，当为应运者所开。权以为己瑞。
井极深大，江中风浪，井水辄动。晋咸和四年，后将军郭默杀平南将军刘胤，叛于此城，陶侃讨默筑垒以攻之，默仍以布囊盛米为垒以应陶，今称云陶公垒。
州境：东西五百九十九里。南北一百七十七里。
八到：西北至上都二千七百六十里。西北至东都一千九百五十里。东至宣州一千八百里。西至鄂州五百九十三里。南至洪州三百二十五里。西北至蕲州二百八十九里。
贡、赋：开元贡：葛，生石斛。元和贡：绿。
管县三：浔阳，彭泽，都昌。
浔阳县，紧。郭下。本汉旧县，属庐江郡，以在浔水之阳，故曰浔阳。隋平陈，改浔阳为彭蠡县，大业二年改为湓城县，武德五年复改为浔阳县。
庐山，在县东三十二里。本名鄣山，昔匡俗字子孝，隐沦潜景，庐于此山，汉武帝拜为大明公，俗号庐君，故山取号。周环五百余里。
巢湖故城，在县东四十二里。按楚有二巢，一在庐江六县，其南巢，桀所奔处，盖此。
柴桑故城，在县西南二十里。
半洲故城，在县西九十里。按吴将孙庐，黄武六年，出镇于此，筑此城。
官亭湖神庙，在县东南九十里。
彭泽县，上。西南至州二百里。本汉旧县，属豫章郡，置彭城湖南，因以为名。隋开皇九年废彭泽，别置龙城县，至十八年又改为彭泽县。
马当山，在县东北一百里。横入大江，甚为险绝，往来多覆溺之惧。
江水，西自都昌县界流入，经县北二十五里，东北流入秋浦县界。
都昌县，上。西北至州一百五十里。本汉彭泽县地，武德五年分置都昌县，以县北有都村，配以“昌”字，取嘉名也。
彭蠡湖，在县西六十里。与浔阳县分湖为界。
钓矶山，在县南一百一十二里。昔陶侃尝钓于此，得一梭，化为龙而去。
彭泽故城，在县北四十五里。晋陶潜为令，理此城。
左里故城，在县西南九十五里。卢循为宋祖所败，自蔡州南走，还屯浔阳，闻大军将至，欲走豫章，乃悉力栅断左里。及大军至，将战，高祖所执麾竿折幡沈水，众惧，公笑曰：“往年覆舟之战，幡竿京有折者；今复然，贼必破矣。即进攻栅，贼投水死者万余人，遂大破之。
袁州，宜春。上。开元户二万二千三百三十五。乡四十一。元和户一万七千二百二十六。乡四十一。
本秦九江郡地，在汉为宜春县，属豫章郡。晋平吴后属荆州，东晋以来属江州。隋开皇十一年置袁州，因袁山为名。大业三年罢袁州为宜春郡。武德五年讨平萧铣，复置袁州。
州境：东西五百二十六里。南北二百二十五里。
八到：西北至上都三千一百八十里。西北至都二千四百里。东至洪州七百四十里。西至潭州五百二十六里。南至吉州三百一十七里。北至江州五百六十五里。
贡、赋：开元贡：白布，麻布。
管县三：宜春，新喻，萍乡。
宜春县，上。郭下。本汉旧县，灌婴定江南所筑城。晋武帝太康元年，以太后讳春，改为宜阳县。隋开皇十一年，于县置袁州，移县于城东五里，复改为宜春。
新喻县，上。西南至州一百五十里。本汉宜春县地，吴孙皓分置新渝县，因渝水为名。天宝后相承作“喻”，因声变也。
萍乡县，上。东至州一百四十二里。本汉宜春县地，吴宝鼎二年分立萍乡，先隶吉州，隋开皇十一年属袁州。以地多生萍草，因以为名。
信州，上饶。中。元和户二万八千七百一十一。乡六十四。
本汉余汗县地，三国时又分鄱阳郡葛阳县之地，陈改为弋阳。今州所理在弋阳县东一百里，乾元元年，租庸使洪州刺史元载奏置。
州境：八到：西北至上都三千六百三十里。西北至东都二千八百二十里。东至衢州二百五十里。西北至饶州五百里。东南至建州五百里。
贡、赋：元和贡：绵，藤纸。
管县五：上饶，玉山，弋阳，永丰，贵溪。
上饶县，上。郭下。本吴所置，隋平陈省，乾元元年重立。
下山县，上。西至州九十里。证圣元年，分常山、须江等县置。乾元元年，自衢州割入信州。
弋阳县，上。东至州一百里。后汉分余汗东界立葛阳县，自吴至陈并属鄱阳郡。隋开皇中，因失印澳为弋阳县。朝元元年，自饶州割属信州。
永丰县，中。西北至州四十五里。本弋阳县进贤乡永丰里之地，乾元元年置，因里为名。
贵溪县，上。东至州二百二十里。永泰元年，洪州观察使李勉奏割乐平、余干二县置，在贵溪口，因以为名。
抚州，临川。上。开元户二万四千九百八十八。乡四十八。元和户二万四千七百六十七。乡五十一。
本禹贡扬州之境。秦属九江郡，汉属豫章。吴太平中改置临川郡，隋开皇九年改为抚州，大业十二年又改为临川县，武德五年又改为州。
州境：东西四百七十八里。南北六百三十里。
八到：西北至上都三千三百五十里。北至东都二千四百九十五里。东〔北〕至饶州四百七十里。西南至吉州四百五十六里。南至虔州一千一百八十里。北至洪州二百一十九里。
贡、赋：开元贡：葛十匹。元和贡：葛十匹。
管县四：临川，南城，崇仁，南丰。
临川县，上。郭下。后汉和帝永元八年析南城县为临安县，开元九年改为临川县。
南城县，上。东南至州一百三十里。汉分豫章郡立为南城县。
崇仁县，上。东北至州一百里。本汉临汝县之地，吴少帝太平二年分临汝为新建县，属临川郡。梁普通三年改为巴县，隋开皇中改为崇仁。
南丰城。景云二年又置，先天二年又废，开元八年复置。
宣州，宣城。紧。开元户八万七千二百三十一。乡一百六十七。元和户五万七千三百五十。乡一百九十五。今为宣歙观察使理所。
管州三：宣州，歙州，池州。县二十。都管户九万一千七百六。
禹贡扬州之域。春秋时属楚。秦为鄣郡。汉武帝改为丹阳郡，领县十七，理宛陵，即今理是也。汉有铜官，舆地志云：“宛陵县铜山者，汉采铜所理也。”
顺帝立宣城郡，东晋或理芜湖，或理姑熟，或理赭圻。隋开皇九年平陈，改郡为宣州，移于今理。武德二年置总管府，七年为宣城郡，乾元元年复为宣州。州理城，周封楚子熊绎于此，汉丹阳郡亦理此城，俗传晋桓彝所筑。
州境：西北至上都取和，滁路三千一十里，取润州路三千七十里。西北至东都取和、滁路二千一百五十里。正北微东至润州四百里。正北微西和州二百五十里。西南至池州三百四十里。正南微西逾岭至歙州三百八十里。西渡江至庐州六百四十里。
贡、赋：开元贡：白布。自贞元后，常贡之外，别进五色线毯及绫绮等珍物，与淮南、两浙相比。
管县十：宣城，南陵，泾，当涂，溧阳，溧水，宁国，广德，太平，旌德。
宣城县，望。郭下。本汉宛陵县，属丹阳郡，后汉顺帝置，至晋属宣城郡，隋自宛陵移于今理。
敬亭山，州北十二里。即谢赋诗之所。
青弋水，州西九十九里。
南陵县，望。东至州一百里。本汉春县地，梁于此置南陵县，仍于县理置南陵郡。隋平陈废郡，县属宣州。
鹊头镇，在县西一百一十里。即春秋时楚伐吴，败于鹊岸是也。沿流八十里，有鹊尾洲，吴时屯兵处。
得国山，在县西一百一十里。出铜，供梅根监。
梅根监，在县西一百三十五里。梅根监并宛陵监，每岁共铸钱五万贯。
铜井山，在县西南八十五同铜。
战鸟山，在县西北一百二十里，临大江。本名孤圻山，昔桓温于赭圻讨贼，屯兵山下，夜中众鸟鸣，贼谓官军已至，一时惊溃，因以为名。
春故城，在县西一百五十里。
赭圻故城，在县西北一百三十里。西监大江。吴所置赭圻屯处也，晋哀帝时，桓温领扬州牧，入朝参政，自荆州还至赭圻，诏止之，遂城赭圻镇焉。后城被火灾，乃移镇姑熟。
泾县，紧。东北至州一百五里。本汉旧县，因泾水以为名，属丹阳郡。晋属宣城郡。武德七年，于此置猷州，八年废，以县属宣州。
陵阳山，在县西南一百三十里。陵阳子明得仙处。
微领山，在县东南二百五十里。泾水所出也。
盖山，在县西南八十里。下有舒姑泉，昔舒氏女化为鱼于此泉，闻弦歌声，则有双鲤涌出。原本“西南”下有“二百”二字。
当涂县，紧。东南至州一百九十三里。本汉丹阳县地，其当涂县本属九江郡，汉为侯国。左传“禹会诸侯于涂山”，注云“在寿春东北”，以涂山为邑，故以名焉。晋武帝太康初分丹阳置于湖县，成帝时以江北之当涂县流入过江在于湖者，侨立为当涂县，属淮南郡。隋大业十年废于湖县，以当涂属宣州。
牛渚山，在县北三十五里。山突出江中，谓之牛渚圻，津渡处也。始皇二十七年，东巡会稽，道由丹阳至钱塘，即从此渡也。晋左卫将军谢尚镇于此。温峤至牛渚，燃犀照诸灵怪，亦在于此。
博望山，在县西三十五里，与和州对岸。江西岸曰梁山，在溧阳县南七十里。
两山相望如门，俗谓之天门山。山上皆有月城，宋车骑将军王玄谟所筑，于此屯兵捍御。
赤金山，在县北一十里。出好铜与金类，淮南子、食货志所谓丹阳铜也。
九井山，在县南一十里。殷仲文九日从桓温登九井赋诗，即此山也。
龙山，在县东南十二里。桓温尝与僚佐，九月九日登此山宴集。
丹阳湖，在县东南七十九里。周回三百余里，与溧水分湖为界。
芜湖水，在县西南八十里。源出丹阳湖，西北流入于大江。汉末湖侧亦尝置芜湖县，吴将陆逊、晋谢尚、王敦皆尝镇此。
姑熟水，在县南二里。县名因此。
慈湖，在县北六十五里。吴将卞融于此屯兵。晋成帝咸和二年，陶侃与苏峻战于慈湖。侯景之乱，兵至慈湖，梁人闻之大恐。
采石戍，在县西北三十五里。西接乌江，北连建业，城在牛渚山上，与和州横江渡相对，隋师伐陈，贺若弼从此渡。隋平陈置镇，贞观初改镇为戍。
溧阳县，紧。西南至州二百四十里。本汉旧县，属丹阳郡，以在溧水之阳为名。吴时置屯田于此。隋属蒋州，今润州上元县西石头城，是蒋州理也。又属润州，大业二年属宣州。
平陵山，在县南十八里。晋成帝时，李完围韩晃于此山，斩之。山高四十丈。
溧水，在县南六里。
溧水县，上。南至州二百二十五里。本汉溧阳县地，隋开皇十一年宇文述割溧阳之西、丹阳之东置。
中山，在县东南一十五里。出兔毫，为笔精妙。
丹阳湖，在县西南二十八里。与当涂县分中流为界。
固城湖，在县南一百里。周回九十里，多蒲鱼之利。
宁国县，上。西北至州一百一十里。本后汉末分宛陵南乡置，属丹阳郡。晋属宣城郡。其后武德中废，天宝三年复置。
五湖水，在县东北四里。
广德县，紧。西至州一百六十五里。后汉分故障县置，属丹阳郡。宋为经安县，隋仁寿三年属湖州，大业二年移于今理，属宜州。至德二年，改为广德。
桐水，在县西五十里。春秋“楚子期伐吴，至桐”，是也。
太平县，上。东北至州二百八十里。本泾县地，天宝四年，宣城郡太守李和上奏，割泾县西南十四乡置。
黄山，在县西南四十里。上有泉水，泉侧多黄连。
旌德县，上。北至州二百三十里。本太平之地，以县界阔远，永泰初土贼王方据险作叛，诏讨平之，奏分太平置旌德县。
歙州，新安。上。开元户三万一千九百六十一。乡七十二。元和户一万六千七百五十四。乡五十禹贡扬州之域。春秋时属越。秦时为丹阳郡歙县之地，其后或属新都，或隶新安郡，或立新宁郡。隋开皇十二年置歙州，武德中置都督，贞观废。
州境：东西四百一十九里。南北二百四十里。
八到：西北至上都取睦州路四千八百五里，取宣州路三千四百五十里。西北至东都三千三百二十五里，取宣州、润州二千五百九十里。东至杭州四百七十里。
东至睦州三百七十里。西南至饶州七百里。正北微东至宣州三百里。
贡、赋：开元贡：麻布。元和贡：细布，竹簟。
管县六：歙，黝，休宁，婺源，绩溪，祁门。
歙县，上。郭下。本秦旧县也，县西有歙浦，因以为名。晋后属新都郡。或属新安郡，或属新宁郡。隋初省，开皇十一年又置歙州分界处。
布射山，一名勤山，在县北二十里。吴志歙贼金奇万户屯于此。
乌聊山，在县东南二百六步。上有毛甘故城，后汉末，贼毛甘万户屯于此，吴将贺齐讨平之。
浙江，西自休宁县界流入。
黝县，上。东至州一百五十二里。本汉旧县，理在黝川，因以为名，属丹阳郡。隋平陈，省入休宁县。十一年复置，隶宣州，十二年改隶歙州。按县南有墨岭，出墨石，又昔贡柿心木，县由此得名。说文“黟”字从“黑”旁“多”，后传误遂写“黝”字。
林历山，在县西南一百五十里。昔吴大帝使贺齐讨黝歙山贼，贼帅陈仆、祖山等二万户屯此山。山四百壁立，高数十丈，径路危狭，不容方，贼乘高下石，不可得攻。齐乃阴募轻健士，密于隐险贼所不备处，以戈拓斩山为缘道，夜令勇士潜上，悬布援人，遂大破之。忽贼中有善禁者，官军刀剑不得拔，弓弩矢发多还自向。贺齐令曰：“吾闻虫有素者，兵有刃者，可禁；其无刃者，不可禁。”
乃多作韧木白，选异力精卒五千人攻之，禁果不行，贼遂大败。
休宁县，上。东至州六十六里。本秦歙县地，属丹阳郡。后汉建安中，贺齐讨黝、歙山贼，分休阳县置，后频有改易，隋开皇九年改为休宁县，属婺州，十二年改属歙州。
横鄣山，在县东南八十四里。
渐江，一名浙江，源出县东南横鄣山，东流经歙县，又东南入睦州界。
婺源县，上。东北至州二百九里。本休宁县西南界，开元二十六年，平妖贼洪氏始置此县，以婺水绕城三面，因以为名。
善山，在县南五十里。与恶山隔溪相对，俗谓之夫妇山。
绩溪县，中下。西南至州六十六里。本梁大通元年于此置梁安县，武德中废，大历二年，刺史长孙全绪奏分歙县置，此县北有乳溪与徽溪，相去一里，并流，离而复合，有如绩马，因以为名。
祁门县，中下。东至州一百七十九里。本古昌门地，汉黝县之南境，永泰元年草贼方清于此为置昌门县，以为守备。刺史长孙全绪讨平之，因其旧城置县，耻其旧号，以县东北一里有祁山，因改为祁门县。大历五年又移于东，面临大溪，西枕小山。
池州，池阳。下。元和户一万七千五百九十一。乡三十四。
本汉鄣郡之域，吴于此置石城县。梁昭明太子以其水鱼美，故封其水为贵池，今城西枕此水。隋废石城县入南陵县，开皇中于此置秋浦县。永泰二年，江西观察使李勉奏置池州，因武德四年总管左难当所奏旧名，取贵池以为州号也。
州境：八到：西北至上都取宣州路三千四百一十里，取江州路二千五百三十里。西北至东都取宣州路二千五百一十里，取江州路二千五百三十里。东北陆路至宣州三百四十里。西〔南〕至江州五百八十里。东南至歙州四百六十里。西南至饶州五百八十里。正北微西渡江至舒州四百三十里。
贡、赋：管县四：秋蒲，青阳，至德，石埭。
秋浦县，上。郭下。隋开皇十九年，于石城故城置，属宣州。永泰二年，李勉奏置池州，县属焉。
乌石山，在县西一百四十里。广德初为贼陈庄、方清所据，袁仨破平之。
大江水，在县北七里。
贵池水，在县西七里。
秋浦水，在县西八十里。
青阳县，上。西南至州七十里。本汉泾县地，天宝元年洪州都督徐辉奏，于吴所立临城县置，属宣州，在青山之阳为名。永泰二年隶池州。
至德县，中。东北至州二百五十里。本汉石城，至德二年刺史宋若思奏置，因年号为名。初属浔阳郡，乾元元年改属饶州，永泰三年割属池州。
尧城，在县南四百里。
舜城，在县北二十里。旧传两帝南巡至此。
石隶县，中。西北至州二百里。本汉丹阳郡地，至吴大帝封韩当为石埭城侯，因此置县。其后屡有废兴，永泰二年洪府都督李勉奏割秋浦、青阳、泾三县，于吴所置陵阳城南五里置。
陵阳山，在县北三十里。窦子明于此得仙。
石埭，在县西北一百三十里。有两横石壅江，有如埭马，因名。

●卷第二十九
◎江南道五▲湖南观察使潭州衡州郴州连州道州邵州福建观察使福州建州泉州漳州汀州潭州，长沙，中都督府。开元户二万一千八百。乡六十九。元和户一万五千四百四十四。乡六十九。今为湖南观察使理所。
管州七：潭州，郴州，永州，连州，道州，邵州。县三十四。
禹贡荆州之域。春秋时为黔中地，楚之南境。秦并天下，分黔中以南之沙乡为长沙郡，以统相川。下言长沙郡地者，皆禹贡荆州之域，楚之南境也。按东方朔记“南郡有万里沙祠，自湘川至东莱，地可万里，故曰长沙”。汉初以吴芮有功，封长沙王。至景帝，封其子发为王，因入朝，有诏诸王迭起舞，王但张α而已。帝怪而问之，对曰：“臣国小地狭，不足以回旋。”帝悦，益以武陵、桂阳二郡。自汉至晋，并属荆州。怀帝分荆州湘中诸郡置湘州，南以五岭为界，北以洞庭为界，汉、晋以来，亦为重镇。今按其俗杂，有夷人名犭，自言先祖有功，免徭役也。隋开皇九年平陈，改为潭州，取昭潭为名也，又置总管府。大业中罢牧，置都尉府，三年罢为长沙郡。武德四年，又置潭州总管府，七年改为都督府。
州境：东西一千六十里。南北五百七十五里。
八到：西北至上都二千四百四十五里。北至东都二千一百八十五里。正南微东至衡州四百六十里。北至岳州水路五百五十里。东南至袁州五百二十五里。西北至朗州四百里。东至洪州九百八十里。
贡、赋：开元贡：葛布十五匹。元和贡：丝布十五匹。
管县六：长沙，醴陵，浏阳，益阳，湘乡，湘潭。
长沙县，紧。郭下。本汉临湘县，属长沙国。隋改为长沙县，属潭州。
岳麓山，在县西南，隔湘江水六里，盖衡山之足也，故以“麓”为名。
云母山，在县北九十里。列仙传“长沙云母，服之不朽”。
铜山，在县北一百里。楚铸铜处。
昭山，在县南七十里。临湘水，下有旋潭，甚深无底，州之得名因此也。
湘水，南自衡山县界流入于岳州湘阴县界。
故尉城，在县西北七十里。孙权以程普为长沙县西部都尉，以防关羽，因立此城。故陶关，在县西南五里。晋杜据湘州反，陶侃讨之，因置此城。
贾谊宅，在县南四十步。
吴芮墓，在县北四里。
陶侃墓，在县南二十三里。
醴陵县，中下。西北至州一百八十里。本汉临湘县地。禹贡“岷山导江，东别为沱，又东至于醴”，是也。后汉置此县，属长沙郡，吴封顾雍为长沙侯，而家人不知是也。隋平陈，省入长沙，武德四年复置。
浏阳县，中下。西至州二百五十里。本汉长沙国临湘县地，吴置浏阳，因县南浏阳水为名。隋平陈废，景龙二年复置。
益阳县，上。东南至州一百八十里。本汉旧县，属长沙国，在益水之阳，因名。隋平陈，属潭州。
氵资水，一名茱萸江，南自邵州流入，经县南三十步。县西有关羽濑，南对甘宁故垒，昔羽屯兵水北，孙权令鲁肃、甘宁拒于此水，宁谓肃曰：“羽闻吾咳唾之声，必不敢渡，渡则成擒也。”羽夜闻宁处分，曰：“兴霸声也。”遂不渡茱萸江。
益水，出县东南益山，东北流入氵资水。
关羽故垒，在县西十五里。
湘乡县，紧。西北至州二百三十里。本汉湘南县之湘乡也，后汉立为县，属零陵郡。自吴至陈并属衡阳郡。隋省入衡山县，武德四年复置。
石鱼山，其石色若云母，开发一重，石若鱼形刻画，烧之作鱼膏臭。在县西一十五里。
龙山，有钟乳穴，在县南二百四十里。
涟水，在县南四十五里。煮水一石，得盐五升。
湘潭县，紧。东北至州一百四里，陆路一百二十里。本汉湘南县地，吴分立衡阳县，晋惠帝更中衡山，历代并属衡阳郡，隋文属潭州。天宝八年改名湘潭。
涓湖，溉良田二百余顷，县西七十里。
湘水，经县理东。
衡州，衡阳。上。开元户一万三千五百一十三。乡四十四。元和户一万八千四十七。乡四十四。
秦属长沙郡，汉为酃县地。吴分长沙之东部为湘东郡，晋以郡属湘州。隋开皇九年罢郡为衡州，以衡山为名。
州境：东西六百五十里。南北四百九十九里。
八到：西北至上都二千九百五十里。北至东都二千六百四十九里。东北至吉州九百一十里。东南至郴州三百七十里。东南至郴县界七百三十八里。正南微西至永州五百七十里。北至潭州四百六十里。西至邵州三百五十六里。
贡、赋：开元贡：麸金、大麻，丝。元和贡：水银。
管且六：衡阳、攸、茶陵，耒阳，常宁，衡山。
衡阳县，紧。郭下。本汉酃县地，吴分置临蒸县，属衡山郡。天宝初更名衡阳郡，县仍属焉。县城东傍湘江，北背蒸水。
岣嵝山，即衡山也，在县北七十里。
湘水，西南自永州祁阳界人。
蒸水，自临蒸县北东洲于湘，谓之蒸口。
酃湖，在县东二十里。可酿为酒，晋纪武帝平吴，荐酃酒于太庙是也。
蒸阳故城，在县西一百七十里。
攸县，下。西南至州陆路三百四十五里。本汉旧县，武德四年分湘潭县置，以北带攸溪为名。
茶陵县，中。西南至州水路四百五十里。本长沙国界，齐永明七年入湘东郡，隋开皇九年为湘潭县。武德四年置茶陵县，贞观九年废，圣历元年复旧，因南临茶山，县以为名。
耒阳县，上。西北至州一百六十八里。本秦县，因耒水在县东为名。汉属桂阳郡。隋改为耒阴，属衡州。后汉蔡伦即此县人，有宅基在县西一里。
雨濑，在故县西南，每旱赛之则雨降。
常宁县，下。西北至州陆路一百八十里。本秦耒阳县地，吴分耒阳置新平县。
宋元徽中，三洞蛮抄掠州县，移就江东，因蛮冠止息，遂号新宁，即今理是，东俯潭水，西枕宜江。天宝元年改名常宁。
湘水，在县北六十里。
衡山县，上。西南至州一百二十里。本汉阴山县，以县东一百二十里有阴山为名。至梁武帝天监中分阴山立湘潭县，天宝八年改为衡山。
湘水，在县东。
衡山，南岳也，一名岣嵝山，在县西三十里。南岳记曰：“衡山者，朱阳之灵台，太虚之宝洞。”又云：“赤帝馆其岭，祝融其阳，以其宿当翼、轸，度应机、衡，故为名。”又曰：“上如车盖及衡轭之形，山高四千一十丈。”
衡岳庙，在县西三十里。南岳记曰：“南宫四面皆绝，人兽莫至，周回天险，无得履者。”汉武帝移于江北置庙。隋文帝复移于今所。
郴州，桂阳。中。开元户三万二千一百七十六。乡五十。元和户一万六千四百三十七。
本汉长沙国地，（后）汉分长沙南境立桂阳郡，理郴县，领十一县。隋平陈改为郴州，大业中复为桂阳郡，武德四年为郴州。
州境：东西五百九十六里。南北三百二十二里。
八到：西北至上都三千二百七十五里。北至东都三千一十五里。西至道州五百三十五里。东至虔州一千里。东南至韶州四百一十里。西北至衡州三百七十里。
贡、赋：开元贡：细白。元和贡：细白。
管县八：郴，义章，义昌，平阳，资兴，高亭，临武，蓝山。
郴县，上。郭下。本汉旧县，贡羽徙义帝之所都也。历代属郴阳郡，隋属郴州。桂阳监，在城内。每年铸钱五万贯。
马岭山，在县东北五里。昔苏耽学道于此得仙，其旧宅在城东半里。俯临城，余逾犹存。
石井山，在县东北八十里。有风母兽，既死，张口向风则生。
刘洞，在县西北二十三里。出偃鼠，如牛，将为灾乃出畎亩，散落其尾，悉为小鼠。渌水，自郴侯山注来。
程乡，吴录云程乡出酒。
横溪水，俗谓之贪泉，饮者辄冒于货财。
郴水，经县东一里。
温水，在县北。常溉田，十二月种，明年三月熟，可一岁三熟。
义帝祠，在县南一里。墓在县西一里。
义章县，中下。西北至州一百一十五里。本汉郴县地，隋末萧铣分置，属郴州，武德因而不改。开元二十三年，自县北移于今理，据层岭，前临通江。
章水，在县北六十五里。
义昌县，中下。西北至州三百三十里。本汉郴县地，至东晋分置汝城县，属桂阳郡。隋改为扈阳县，天宝元年改为义昌。
平阳县，上。东至州九十九里。本汉郴县地，东晋陶侃于今理南置，属平阳郡。至陈俱废。隋末萧铣分置，武德因而不改。七年省，八年复置。
银坑，在县南三十里。所出银，至精好，俗谓之“亻呙子银”，别处莫及。
亦出铜矿，供桂阳监鼓铸。
资兴县，中下。西至州一百二十里。本汉郴县地，后汉于此置汉宁县，吴改曰阳安，晋改为晋宁。至隋省，开皇十一年又置，改为晋兴。贞观废，咸亨三年又置，改为资兴。南俯耒江，北带长岭。
高亭县，中下。南至州九十里。本汉便县，晋省，陈复置，至隋省入郴县，开皇十三年，宇文融奏割郴县北界置安陵县，安陵水在县北一百步，因以为名。
天宝元年，改为高亭县，以县东一百三十步高亭山为名。
临武县，中下。东北至州二百一十三里。本汉旧县，因南临武溪水，以为名。
历代属桂阳郡。后郡为郴州，县属不改。
桐柏山，在县西北六十里。
鸡水，在县南，即桂水也。
蓝山县，中。东北至州三百二十里。本汉南平县，至隋废。咸亨中复置于今理，天宝元年改为蓝山县。
九疑山，在县西南五十里。
永州，零陵。中。开元户二万七千五百九十。乡四十八。元和户八百九十四。
乡四十五。
秦属长沙郡，汉为长沙国，武帝分置零陵郡，领县十。至宋，封晋恭帝为零陵王。隋文帝开皇九年平陈，置永州，因水为名。大业三年，复为零陵郡。武德四年，又置永州。史记舜葬九疑，即此也。
州境：东西三百三十二里。南北五百六十一里。
八到：西北至上都三千一百五十五里。北至东都二千八百九十五里。西南至桂阳五百五里。东北至衡州陆路五百七十里。西至叙州南郎溪，山悬险不通，无里数。东南至道州水路二百六十里。东至韶州六百里。
贡、赋：开元贡：细葛，石燕。
管县四：零陵，祁阳，湘源，灌阳。
零陵县，上。郭下。本汉泉陵县地，隋平陈改为零陵县。自改零陵，故移于此。湘水，经州西十余里。
石室山，在县北一里。吕蒙所筑。
祁阳县，上。南至州一百八十里。本汉泉陵县地，属零陵郡，吴分泉陵置。
武德四年，复置于今理，贞观元年省，四年又置。
石燕山，在县西北一百一十里。出石燕，充药。
湘水，经县南三十步。
湘源县，上。东北至州一百三十里。本汉洮阳县地，至隋改置湘源县，属永州。
湘水，经县东。
灌阳县，中。北至州三百六十里。本汉零陵县地，隋大业末，萧铣析湘源县置。武德七年废，上元二年吕奏置。
灌水，在县西南一百二里。
连州，连山。下。开元户一万八百八十。乡二十二。元和户五千二百七十。
乡二十二。
秦为长沙郡之南境，汉置桂阳郡，至陈为桂阳县。隋文帝开皇十年置连州，因黄连岭为名。大业初改为熙平郡，武德四年复为连州。
州境：东西二百四十二里。南北四百里。
八到：西北至上都三千六百六十五里。东北至东都三千四百五里。东至韶州陆咱五百里。西南至封州六百三十里。东至广州八百九十里。西至贺州捷路二百七十里，取道州桂岭路三百六十里。东北度岭至郴州三百九十里。
贡、赋：开元贡：细布。元和贡：钟乳。
管县三：桂阳，阳山，连山。
桂阳县，上中。郭下。本汉旧县，属桂阳郡。吴、宋、齐并属始兴郡，梁、陈属阳山郡，隋属连州。
贞女峡，在县东南一十里。
黄连岭，在县西南一百五十里。
阳山县，中下。西北至州水路一百七十四里。本汉旧县，为南越置关之邑，故其关在县西北四十里茂汉口。史记尉佗移檄阳山关曰：“盗兵且至，急绝道聚兵自守。”今阳山北当骑山岭路，秦于此立阳山关，汉破南越以为县。后汉省，晋重置，在注水南。梁天监六年置阳山郡，以县属焉。隋开皇十年属连州。神龙二年，移于注水北，即今县理也。是界诸山，各出乳穴。
连山县，中下。东至州一百六十里。自汉至齐为桂阳郡之地。梁武帝分桂阳置广惠县，隋开皇十年改为广泽，司连州，仁寿元年改为连山。
滑水，今为黄连水。
道州，江华。中。开元户二万七千四百四十。乡六十。元和户一万八千三百三十八。乡五十一。
秦属长沙郡，汉属长沙国，武帝分长沙置零陵郡，吴分零陵置营阳郡，今州是也，以郡在营水之南，因为名。隋末陷寇贼，武德四年平萧铣，置营州，贞观八年改为道州。
州境：东西二百九十五里。南北四百里。
八到：西北至上都三千四百一十五里。北至东都三千一百五十五里。西北水路至永州二百六十里。南逾岭至贺州四百四十里。正南逾岭至韶州四百二十里。
正东微北至郴州五百三十五里。
贡、赋：开元贡：细布。元和贡：细布。
管县五：弘道，永明，延唐，大历，江华。
弘道县，上。郭下。本汉营浦县，属零陵郡，隋改永阳县。贞观八年省入营道县，天宝六年改为弘道县。
大阳原，在县南五十步。多小斑竹，相传云：舜崩之后，二妃寻湘水，以手拭泪，把竹遂成斑也。
营水，南自江华县流入。
永明县，中。东北至州一百一十里。本汉营浦县，隋改为永阳县。武德四年移于州西南。贞观八年省，天后又置，天宝元年改为永明。
延唐县，上。西至州一百里。本汉泠道县也，属零陵郡。汉景帝时，零陵文学於泠道舜祠下得玉十二是也。至隋自奔巢水口移营道县于此，武德四年移营道于州郭内，于此置唐兴县，天宝元年改为延唐县。
九疑山，在县东南一百里。舜所葬也。九山相似，行者疑惑，故为名。舜庙在山下。泠水，今名迟水，源出九疑山。
舂陵故城，在县北五十里。长沙定王封中子买为舂陵侯是也。
大历县，中下。西北至州二百二十里。本汉营道县地，大历二年观察使韦之晋奏析延唐县于州东置，因年号为名。
江华县，中。北至州一百一十三里。本汉冯乘县地，故城在县南七十里，至隋不改。武德四年，分冯乘县置江华县，属营州，八年属道州。
营水，出县东北。
淮南王子庙，在县南七十二里。荆州让云“淮南王安被诛，其子奔至此城门，化为石”，今名东塘神。
邵州，邵阳，下。开元户一万二千三百二十。乡三十。元和户一万八百。乡二十二秦为长沙郡地，汉为昭陵县，属零陵郡。吴分置邵郡，今州是也。宋、齐并为邵陵王国，隋开皇十年，以邵陵郡属潭州。隋末陷於寇贼，武德四年平萧铣，属南梁州，贞观十年改为邵州。
州境：东西屈曲一百二十里。南北水路七百三十四里。
八到：西北至上都二千八百八十四里。北至东都二千五百八十五里。东北到潭州陆路五百三十里。东南至永州二百二十里。东至衡州三百五十六里。
贡、赋：开元贡：黄蜡，麻布。元和贡：银。
管县二：邵阳，武冈。
邵阳县，上。郭下。本汉昭陵县，属长沙国，后汉改昭阳县。晋武帝改为邵阳，在邵水之阳，故名。
武冈县，上。东北至州四百三十里。本汉都梁县地，属零陵郡。吴宝鼎元年改为武冈县，因武冈为名。一云晋武帝分都梁县置。梁天监元年，以太子讳“纲”，故为武强，武德四年复旧。
都梁山，在县东北一百三十里。
福州，长乐。中都督府。开元户三万一千六十七。乡六十六。元和户一万九千四百五十五。乡八十一。今为福建观察使理所。
管州五：福州，建州，泉州，汀州。县二十四。
禹贡扬州之域。本闽越，秦并天下，以闽中下郡，作三十六郡之数，今州即闽中郡之地也。下言闽中地者，皆禹贡扬州之域。汉初又为闽越国。自越王句践六世至无︹，为楚所灭，子孙播迁海上。七世至无诸，从诸侯之师灭秦率人佐汉。
汉五年，立无诸为闽中王，王故地。郡又有冶县，按冶即今台州章安故县是也，后汉改为东侯官。吴于此立曲舟阝都尉，主谪徙之人作船于此。晋置晋安郡，领县八，属扬州。南朝以封子弟为王，梁间文帝初封晋安王，入为皇太子是也。陈废帝改为丰州，又为泉州，因泉山为名。隋大业二年改为闽州，三年改为建安郡。
武德六年改为泉州，八年置都督府。景云二年又为闽州。开元十三年改为福州都督府，因州西北福山为名，兼置经略使，仍自岭南道割属江南东路。
州境：八到：西北至上都五千二百九十五里。西北至东都四千四百二十四里。东北至温州水路屈曲一千八百里，山路险阻。西南至泉州三百七十里。正北微西至建州六百里。东南水路至海一百六十里。西南至汀州水路屈曲一千三百六十五里。
东至大海七十里。
贡、赋：开元贡：海蛤，蚺蛇胆。赋：绵，绢。元和贡：乾姜，白蕉。
管县九：闽，侯官，长乐，福唐，连江，长溪，尤溪，古田，永泰。
闽县，上。郭下。本汉冶县地，属会稽郡。后汉改为东侯官。吴改属建安郡。
晋以侯官为晋安郡。隋开皇九年改为原丰县，十二年又改为闽县。皇朝因之。
海，在县东南一百六十里。
东湖，在县北三里。
西湖，在县西二里。
侯官县，紧。北至州郭二里。武德六年于今州西北三十一里置，八年废。长安二年重置，贞元五年观察使郑叔则奏移于州郭。
长乐县，上。西至州一百里。本隋闽县地，武德六年分置长乐县，以长安乐为名。
石尤岭，县南四十里。与福唐县分界。
大海，在县东七十里。
海澶山，县东一百二十里。山在大海中，周回三百里。
福唐县，紧。东北至州水路一百七十里。圣历二年析长乐县东南界置万安县，天宝元年改名福唐。
大海，在县东四十五里。
丹步渡，在县南一百步。其水谓之无患溪。
连江县，紧。西南至州水陆路一百六十里。本汉冶县地，晋分立温麻县。武德六年移于连江之北，改为连江县。
连江，在县南三百里，东流入海。
海，在县东五里。
长溪县，中下。西南至州水路八百里。长安二年割晋温麻旧县北四乡置长溪县。
长溪，在县南四十五里，流入大海。
尤溪县，中下。东南至州水路八百里。开元二十九年开山洞置。县东水路沿流至侯官，县西水路溯流至汀州龙岩县。
古田县，中下。东至州七百里。开元二十九年开山洞置。东与连江接界，与沙县分界。
永泰县，中下。东北至州一百五十里。永泰二年观察使李承昭开山洞置。县东水路沿流至侯官，县西溯流至南安县，南北俱抵大山，并无行路。
建州，建安。上。开元户二万八百，乡四十。元和户一万五千四百八十。乡四十。
本秦闽中地也，汉于其地立冶县，属会稽郡。后汉改冶为东侯官。吴孙休永安二年，以会稽郡南部都尉分为建安郡，今州即其地也。宋、齐、梁皆以封子弟为王。开元十年罢郡，以县属泉州。隋氏丧乱，建安县人拥众自保，武德四年归附，遂于建安县，置建州。
州境：八到：西北至上都四千六百九十五里。西北至东都三千八百三十五里。正南微东至福州六百里。西北至信州五百四十里。西南至汀州水路屈曲一千五百里。
东北至处州水路九百里。西北至抚州八百三十里。正北微东至衢州七百里。
贡、赋：开元贡：金花练，焦葛布。赋：绵，绢。元和贡：焦布，偃鼠皮。
管县五：建安，浦城，邵武，将乐，建阳。
建安县，上。郭下。本汉冶县之地，后改为东侯官，又立建安县，遂因不改。
建阳溪，一名建安水，在州西四百步，南流入福州界。
浦城县，紧。东南至州三百六十里。本汉兴县，吴永安三年改曰吴兴。隋平陈，省入建安。武德四年又省，戴初元年复置，改曰唐兴。天授二年为武宁，神龙元年复为唐兴，天宝元年改为浦城。
梨岭，在县东北八十里。与弋阳县分界。
邵武县，上。本汉冶县地，吴于此立昭武县，晋改为邵武。
飞猿岭，在县西一百七十里。
邵武溪水，源出飞猿岭，东南流经县西。
将乐县，中下。东北至州四百五十里。吴永安三年置，隋开皇九年省，武德八年复立。
将乐溪水，源出百丈岭，东北流经县界。
建阳县，中。东至州一百六十里。本上饶县地，吴分置建平县，晋太元四年改为建阳。隋开皇十年省入建安，武德四年重置。
建阳溪水，源出县北温岭，南流经县界。
泉州，清源。上。开元户五万七百五十四。乡三十四。元和户三万五千五百七十一。
旧泉州本理在今闽县，武德六年置，景云二年改为闽州，开元中改为福州。
今泉州，本南安县也，久视元年县人孙师业诉称赴州遥远，遂于南安县东北界置武荣州，景云二年改为泉州，即今理是也。
州境：东西四百里。南北三百三十里。
八到：西北至上都五千六百九十五里。西北至东都四千八百四十五里。东北至福州三百七十里。东至大海一百里。西南至漳州三百五十里。南至大海一百里。
贡、赋：开元贡：蜡烛。赋：布，麻。元和贡：绵二十斤，蚺蛇胆。
管县四：晋江，南安，莆田，仙游。
晋江县，上。郭下，开元六年，刺史冯仁知缘州郭无县，请析南安县东置，在晋江之北，因名。
南安县，紧。东至州八十里。本汉冶县地，后汉为侯官县地，晋为晋安县地。
陈立为南安县，因县南安江取以为名。
海，在县东南九十里。
莆田县，上。西南至州一百五十里。本南安县地，陈废帝分置莆田县。隋开皇十年省，武德六年复置。贞观改隶闽州，景云二年割属泉州。
大海，在县东一十五里。
仙游县，中。南至州一百六十里。圣历二年，析莆田西界，于今县北十五里置清源县，天宝元年改为仙游，仍移于今理。
仙游山，在县西三十里，县因以为名。
漳州，漳浦。上。开元户一千六百九十。乡一十一，元和户一千三百四十三。
本泉州地，垂拱二年析龙溪南界置，因漳水为名。初置于今漳浦县西八十里，开元四年改移就李澳川，即今漳县东二百步旧城是。十二年，自州管内割属福州，二十二年又改属广州，二十八年又改属福州。乾元二年缘李澳川有瘴，遂权移州于龙溪县置，即今州理是也。
州境：东西三百七十里。南北三百九十里。
八到：西北至上都六千四百五十里。西北至东都五千六百四十里。东至大海一百五十里。南至大海一百八十里。西北至潮州四百八十里。北至汀州九百里。
贡、赋：开元贡：鲛鱼皮，甲香，蜡。元和贡：鲛鱼皮。
管县三：龙溪，漳浦，龙岩。
龙溪县，中下。郭下。陈分晋安县置，属南安郡，后属闽州。开元二十九年割属漳州。县东十五里至山，险绝无路，西二十里至山，南三里至山，北十六里至山。
大海，去县五十四里。
漳浦县中下。东北至州一百二十里。垂拱中析龙溪南界置。
龙岩县，中下。东北至州三百里。先置在汀州界杂罗口，名杂罗县，属汀州。
天宝元年改为龙岩县，大历十二年皇甫政奏改隶漳州。
废怀恩县，在州西南三百一十里。垂拱二年置，属漳州，开元二十九年废，今置镇。
汀州，临汀。下。元和户二千六百一十八。乡一十一。
开元二十一年，福州长史唐循忠于潮州北、广州东、福州西光龙洞，检责得诸州避役百姓共三千于户，奏置州，因长汀溪以为名。
州境：八到：西北至上都取建州路六千二百九十五里。西北至东都五千三百三十五里。东北至福州水陆相兼屈曲一千三百六十里。东北至建州水陆相兼一千五百里。
东南至漳州九百里。正南微西至潮州一千三百五十里。西至虔州水陆相兼一千二百里。
贡、赋：开元贡：蜡，偃鼠皮。
管县三：长汀，沙，宁化。
长汀县，中下。郭下。白石溪水，在县南二百步，下流入潮州界。
沙县，中下。西南至州一百八十里。本宋守置，属建安郡。隋开皇十六年废，武德四年又置，属建州，开元二十三年割属汀州，因沙丘以为名。
溪水，自县西来，经县郭东北流入建安溪。
宁化县，中下。西南至州六百里。本沙县地，开元二十二年开山洞置。县西与虔化县接。
玄武山，在县北五里。

●卷第三十
◎江南道六▲黔州，黔中。下都督府。开元户三千九百六十三。乡一十一。元和户一千二百一十二。乡九。今为黔州观察使理所。
管州十五，黔州，涪州，夷州，思州，贯州，南州，珍州，溱州，播州，辰州，锦州，叙州，溪州，施州，奖州。县五十二。
本汉涪陵县理，后汉献帝时分为四县，置属国都尉，理涪陵。至蜀，先主又增置一县，改为郡。晋永嘉后，地没蛮夷，经二百五十六年，至宇文周保定四年，涪陵蛮帅田恩鹤以地内附，因置奉州，建德三年改为黔州，隋大业三年又改为黔安郡。因周、隋州郡之名，遂与秦、汉黔中郡犬牙难辨。其秦黔中郡所理，在今辰州西二十里黔中故郡城是，汉改名黔中为武陵郡，移理义陵，即今辰州叙浦县是，后魏移理临沅，即今辰州是。今辰、锦、叙、奖、溪、沣、朗、施等州，实秦、汉黔中郡之地，而今黔中及夷、费、思、播，隔越峻岭，东有沅江水及诸溪，并合东注洞庭湖，西有（巴）〔延〕江水，一名涪陵江，自柯北历播、费、思、黔等州北注岷江，以山川言之，巴郡之涪陵与黔中故地，炳然分矣。贞观四年，于州置都督府，总务、施、业、辰、智、、充、应、庄九州。其年，自今州是东九十里故州城移于涪陵江东彭水之南。圣历元年罢都督府，景龙二年又罢庄州都督府，复以播州为都督府。先天二年罢播州都督府，复以黔中为都督府。开元二十六年，又于黔中置采访处置使，以都督浑为使，又隶五诸州入黔中道，仍加置经略使。天宝元年改为黔中郡，六年都督萧克济以旧城倾欹，移筑城于江畔。乾元元年，复为黔州。大历中年，以辰锦等五州为辰锦观察使，至十年奉敕隶黔府。
州境：东西五百四十五里。南北二百九十八里。
八到：（西）〔东〕北至上都，取江陵府路三千六百五十里，北到万、开州路二千五百七十里。（西）〔东〕北至东都三千四百四十五里。南至夷州五百八十里。东南至思州二百八十里。北渡江山路至忠州四百里。西北至涪州三百三十里。西南至播州八百里。
贡、赋：开元贡：黄蜡。赋：，布。元和贡：蜡五十斤，竹布，麻布。
管县六：彭水，黔江，洪杜，洋水，信宁，都濡。
彭水县，上。郭下。本汉酉阳县地，属武陵郡。自吴至梁、陈，并为黔阳县地。隋开皇十三年蛮帅内属，于此置彭水县。
伏牛山，在县北一百里。
左右盐泉，今本道官收其课。
黔江县，中下。西至州二百里。本汉酉阳县地，隋开皇五年置石城县，属庸州，大业二年废。武德元年又置，天宝元年改名黔江。
洪杜县，中下。北至州一百三十里。武德二年，析彭水县于今县北十八里置，因县东一里洪杜山为名，麟德二年移于今理。
洋水县，中下。东北至州一百六十里。本武德二年，于今县东置盈隆县，贞观十年移于今理。先天元年改为盈川，以县南有盈川山为名。天宝元年改为洋水，以县西三十里洋水为名。
信宁县，中下。东南至州一百三十里。隋大业十年，于今县西南置信安县，武德二年改为信宁县，属义州。义州，今夷州义泉县理是。贞观四年移于今理，十一年属黔州。
涪陵江水，去县二里。
都濡县，中下。北至州二百里。本贞观二十年析盈隆县置，以县西北六十里有都濡水为名也。
涪州，涪陵。下。开元户六千九百九。乡二十六。元和户三百五。乡二十一。
禹贡梁州之域。春秋时属巴国。秦为巴郡地。华阳国志曰：“涪陵，巴之南鄙，从枳县入，溯涪水。”枳县，即今涪州所理是也，与荆、楚界相接，秦将司马错田之取黔中地。汉为涪陵县地，蜀先主以为涪陵郡。武德元年立为涪州，在蜀江之南，涪江之西，故为名。上元二年，因黄莩硖有獠贼强聚，江陵节度吕请隶于江陵，置兵镇守。元和三年，中书侍郎平间章事李吉甫奏曰：“涪州去黔府三百里，输纳往返，不逾一旬。去江陵一千七百于里，途经三峡，风波没溺，颇极艰危。自隶江陵近四十年，众知非便，疆理之制，远近未均，望依旧属黔府。
州境：八到：东取江陵路至上都水陆相兼三千三百二十五里，从万州北开州通宣县，及洋州路至上都二千三百四十里。东至东都三千六百里，水路至万州六十里。东至忠州三百五十里。东至江陵府水路一千七百里。东南至黔州水路三百三十里。
西南至渝州水路三百四十里。西北陆路至渠州陵山县三百七里。
贡、赋：开元贡：麸金，文铁刀，酱，元和贡：白蜜，连头十段布一匹。
管县四：涪陵，乐温，武龙，宾化。
涪陵县，中下。郭下。本汉旧县，属巴郡。汉时赤甲军多取此县人。蜀置涪陵郡。隋开皇废郡，县属渝州。武德元年置涪州，县改属焉。
鸡鸣硖山，在县西十五里。先主时，涪陵人反，蜀将邓芝讨焉。至鸡鸣硖，见猿母子相抱，芝引弩躺中猿母，其子拔箭，以树叶塞疮。芝投弩水中，叹曰：“吾伤物之性，其死矣；”果亡。
州城，本秦枳县城也，自李雄据蜀，此地积为战场，人众奔波，或上或下。
桓温定蜀，以涪郡理枳县城。
开池，在县东三十里。出铜铁，士人以为文刀。乐温县，中下。东南至州一百十里。本汉枳县地，周明帝分置巴县，武德二年改为乐温县，因乐温山为名，在县南三十里。县出荔枝。
武龙县，中下。西北至州二百五十里。本汉涪陵县地，武德九年分立武龙县。
涪江水，在县南，屈北流注于蜀江。
宾化县，中下。东北至州三百里。本汉枳县地，周武成三年省入巴县，贞观十一年分巴县置隆化县，以县西永隆山为名。先天元年，以犯庙讳，改为宾化县。
夷州，义泉，下。开元户一千四百八十七。乡一十一。
本徼蛮夷之地，自汉至梁、陈并属柯郡。历代恃险，多不宾附。隋大业七年置绥阳县，属明阳郡。武德四年改为夷州，贞观元年废，四年於黔州都上县复置。
州境：东西二百九十里。南北二百九十里。
八到：东北至上都取江陵路四千一百五十五里，北取当州路三千七百里。东北至东都二千九百四十五里。西南至播州二百四十里。东北至涪州四百里。北至黔州五百八十里。东至费州三百里。
贡、赋：开元贡：斑布。赋：粗布。元和贡：葛粉三十斤。
管县五：绥阳，都上，义泉，洋川，宁夷。
绥阳县，中下，郭下。本汉柯郡地，隋大业十二年巴郡丞梁粲招慰所置。
绥阳山，在县北二十九里。县以为名。
都上县，中下。西北至州五十里。本汉柯郡地，隋大业十二年招慰所置。
其处是酋豪首领都集之所，因以为名。
义泉县，中下。东北至州一百里，。隋大业十二年，招慰所置，以带山泉为名，属义州。武德中于此置牢州，贞观十七年州废，以县属夷州。
洋川县，中下。东至州一百里。武德二年于今县东北置，属牢州。贞观十四年于今理置。
宁夷县，中下。西北至州一百九里。隋大业八年置，属明阳郡。武德四年属夷州，永徽后废。
思州，宁夷。下。开元户三千四百四十二。乡十。元和户四百二十九。乡六。
楚为黔州地，秦拔之置郡。自汉至吴并为武陵郡酉阳县地。吴分置黔阳县，至梁、陈不改。隋开皇十七年置务川县，属庸州，庸州，庸州，黔江县地是也。
大业二年废。武德四年于县置务川郡，贞观四年改为思州，以思邛水为名。
州境：东西二百三十里。南北五百十二里。
八到：东北至上都，取江陵府路三千九百二十五里。东北至东都三千七百二十五里。西南至夷州四百里。东南至锦州常丰县五百里。西北水路至黔州二百八十里。南至费州水路四百里。
贡、赋：开元贡：葛，朱砂。元和贡：蜡十五斤。
管县三：务川，思王，思邛。
务川县，中下。郭下。本汉酉阳县地，属武陵郡。自晋至陈，并为黔阳县地。
隋开皇十九年置，因川为名。
内江水，一名涪陵水，在县西四十步。
思王县，中下。北至州水路三百里。武德三年置。相传云汉时陈丘为柯太守，阻兵保据思邛水。汉将夜郎数万，破丘于此，安抚百姓，时人思慕，遂为县名。
思邛县，中下。西北至州二百九十里。开元四年招辑生夷所置。
费州，涪川。下。开元户二百。
本古徼外蛮夷地，汉武帝元鼎六年通西南夷，置柯郡。隋文帝于此置涪川县，属黔州，炀帝改为黔安郡。贞观四年，分思州涪川、扶阳县置费州。
州境：八到：东北至上都，取江陵路四千三百三十五里。东北至东都四千一百二十五里。北至思州水路四百里。正南微西至柯、充州一百九十里。西南至播州四百里。东至奖州水陆相兼四百里。
贡、赋：元和贡：蜡四十斤。
管县四：涪川，多田，城乐，扶阳。
涪川县，中下。郭下。本汉柯郡之地，隋开皇五年置，取涪水为名。
内江水，经县北一百十步。
多田县，中下。西南至州四十里。武德三年置。初属思州，贞观八年属费州。
涪陵江水，经县南五十步。
城乐县，中下。东南至州八十五里。武德置，属思州，贞观四年属费州。
南州，南川，下。开户一千一百二十四。
周属雍州，战国时为巴国界，秦为巴郡之地，汉为巴郡江州之境。其男女露头徒跣，衣皆左衽。周闵帝拓定巴境，以江州置七州郡。武德二年，割渝州置，领六县。又改为州，四年复为南州。
州境：东西二百一十里。南北一百八十九里。
八到：东北至上都三千一百六十里。东北至东都二千九百里。北至渝州江津县二百三十里。东至契丹土六百里。西至没丁山八十里。南至溱州二百七十里。
贡、赋：开元贡：斑布。
管县二：南川，三溪。
南川县，中下。郭下。本汉江州之地，武德二年置隆阳县，先天元年改为南川。萝缘山，在县南十二里。山多楠木，堪为大船。
溪水，在县南四十步。
三溪县，中下。西北至州二百四十里。贞观五年置，以县内有溪、东溪、葛溪、三溪合流，故以为名。其县城甚高险。
溪水，在县西。
珍州，夜郎。下。开元户二千六百。
本徼外蛮夷之地，贞观十六年置。
州境：八到：东北至上都五千五百五十里。东北至东都四千五百四十五里。（南）〔西〕接夷獠界。东南至播州二百里。北至溱州二百四十里。
贡、赋：开元贡：蜡。
管县三：夜郎，丽皋，乐源。
夜郎县，中下。郭下。
丽皋县，中下。郭下。
乐源县，中下。
右并贞观十六年，开山洞与州同置，三县并在州侧近或十里，或二十里，随所种田外移转，不常厥所。
溱州溱溪。下。开元户八百九十二。
本巴郡之南境，贞观十六年有渝州万寿县人牟智才上封事，请于西南夷窦渝之界招慰不庭，建立州县。至十七年置，以南有溱溪水为名。
州境：八到：东北至上都三千四百三十四里。东北至东都四千二百九十一里。东北至黔州取珍、播夷路一千三百里。正南微东至珍州二百里。东北至南州二百七十里。东与宾州接界，山险不通，无里数。西接合江县。
贡、赋：开元贡：茄子，楮皮布，布，黄蜡。元和贡：蜡四十斤。
管县二：荣懿，扶欢。
荣懿县。中下。郭下，贞观十七年与州同置。
扶欢县，中下。东北至州五十里。贞观十七年与州同置。以县燕扶欢山为名。
播州，播川。下。
本西南徼外蛮夷夜郎、且兰之地。战国属楚，秦亦常置吏，至汉武帝平西南夷，置柯郡。贞观元年，于柯北界置麟州，十一年省。十三年置播州。景龙二年置都督府，先天二年罢。
州境：八到：东北至上都取江陵路四千三百五十五里，北取万、开州路三千二百七十里。东北至东都四千一百四十五里。东北至黔州八百里。东北至费州四百里。
东北至柯北界巴江镇七十里。东南至柯州二百二十里。
贡、赋：元和贡：蜡二十斤。
管县三：遵义，带水，芙蓉。
遵义县，中下。郭下。本恭水县，贞观十四年改为罗蒙，十六年改今名。
夷牢水，经县北一里。
带水县，中下。东至州七十里。贞观九年置柯盈县，属郎州，十三年属播州，十四年改为带水县，因县北有带水为名。
芙蓉县，中下。西南至州六十里。贞观五年置在芙蓉山上，因为名。后移于山东三里，即今理是。又有舍月、胡刀、胡江、罗为四县，并贞观中置，今废。
辰州，卢溪。下。开元户五千三百二十。乡一十三。元和户一千二百二十九。
乡一十一。
禹贡荆州之域。春秋时属楚。秦为黔中郡。汉为武陵郡沅陵县地。按后汉书高辛氏有畜犬曰瓠，帝妻以女，有子十二人，皆赐名山广泽，其后滋蔓，今长沙武陵是也。光武时尤盛，其渠帅精夫相单程等据险为寇。精夫者，蛮为渠帅者也。汉遣将军刘尚，发兵万余人，溯沅水入武溪击之。山深水急，舟船不得上，蛮缘路邀战，汉军皆没。后遣伏波将军马援等至临元击破之，其单程等悉降。蛮平，因置吏。陈文帝于此置沅陵郡，开元九年改为辰州，取辰溪为名。谨按：辰州蛮戎所居也，其人皆瓠子孙。或曰巴子兄弟立为五之长，今酉在州西，次南武，次南沅，次南辰，次东南熊，次东南郎。其熊、郎二与郦道元水经注虽不同，推其次第相当，则五尽在今辰州界也。景云二年置都督府，开元中罢。
州境：东西一千二百五十七里。南北一千四百二十七里。
八到：北至上都二千五百一十里。东北至东都二千二百五十里。东至朗州〔水〕路沿流四百六十里。南至叙州水路五百三十八里。正北微东至沣州七百五十里。西南至锦州水路七百里。正西微北水路至溪州三百六十八里。
贡、赋：开元贡：犀角，水银，光明砂四斤，元和项：光明砂，药砂。
管县五：沅陵，卢溪，麻阳，叙浦，辰溪。
沅陵县，上。郭下。本汉旧县，属武陵郡。陈属沅陵郡，隋平陈属辰州。
壶头山，在县东四十九里。即马援攻五蛮置营之所。初援军下隽，〔似阮反〕有两道可入，从壶头路近而水险，从充道则途夷而运远。充州在沣州西五百里，武德所置崇义县东北一里故充城是，南至沅陵县一百二十里。中郎将耿况欲从充道。援以为如进壶头，扌益其咽喉，贼自破，遂进营于此。贼乘高守隘，水迅船不得进，会暑甚，士卒多疾死，援穿岸为室，以民炎气。武陵记云：“今山边有石窟，即援穿空室处。”
明月山，下有明月池。沅陵记云：“两岸素山，崖石如披雪，寒松如插翠。”
在县东二百里。
沅江，在县南二十里。
秦黔中故郡城，在县西二十里。
卢溪县，中。东北至州一百六十里。本汉沅陵县地。梁天监十年置卢州，隋末萧铣于此置卢溪县，以南溪为名，武德后因而不改。
卢水，在县西二百五十里。即武溪所出。武陵记云：“溪山高可万仞。山中有瓠石窟，可容数万人。窟中有石似狗形，蛮俗相传即瓠也。又有巴蛇，四眼，大十围，不知长几里。
麻阳县，中下。东北至州四百里。陈天喜三年于麻阳麻口置戍，垂拱四年置龙门县，寻改为麻阳，因戍为名。
三山谷，一名辰山，在县西南八百三十五里。
苞茅山，产茅，有刺而三脊，在县西南三百五十里。
叙浦县上。西北至州三百八十五里。本汉义陵县地，离骚云“人叙浦而回”，即此也。武德四年，分辰溪置此县。
车灵故城，在县南一里。灵则吴之叛臣，入叙溪以自保，号车王，后为吴将钟离杀之。
辰溪县，中下。西北至州一百六十里。本汉辰陵县，属武陵郡，后改曰辰阳，以在辰水之阳为名。离骚云“朝发枉渚，夕宿辰阳”，是也。隋平陈，改为辰溪县。
五城山，在县东南三百六十二里。武陵记云：“楚威王使将军庄乔定黔中，因山造此城。”
沅江水，在县南二百步。
锦州，卢阳。下。开元户三千一百三。乡一十一。
本汉辰州卢阳之地，垂拱三年以地界阔远，分置锦州，以州理前溪，水多文石，望之似锦，因名。长安四年移于伏溪水湾曲中置，即今理是。惟东面平地，余三面并临溪岸。
州境：八到：东北至上都三千二百一十一里。东北至东都二千七百五十里。东北至辰州水路七百里。南至奖州陆路五百四十里。东北至溪州五百里。南至思州八百里。
贡、赋：开元贡：光明砂，水银。
管县五：卢阳，洛浦，招喻，渭阳，常丰。
卢阳县，中下。郭下，垂拱三年与州同置，在卢水口，因以为名。长安四年移於今理。晃山，在县南一百里。山出丹砂。
洛浦县，中下。南至州一百八十里。先天二年分大乡县置，以县西洛浦山为名。县东西各有石城一，其险固，犭乞獠反乱，居人皆保其土。
招喻县，中下。西南至州陆路八十里。垂拱三年析辰州卢溪县置。
渭阳县，中下。东至州三百里。垂拱三年析麻阳县置，在坡山西。山甚高险，百姓食坡山溪水。
常丰县，中下。东南至州四百里。垂拱三年置。初名万安。天宝二年改为常丰。磨匿山，在县东五十里。
叙州，潭阳。下。开元户四千九百四十。开元户一千六百五十七。
秦置黔中郡，汉为武陵郡无阳县之地。荆州记：“舞溪獠、犭许之类，其县人但羁縻而已。溪山阻绝，非人迹所覆。又无阳乌犭许万家，皆咬地鼠之肉，能鼻饮。”隋初于此置辰州。贞观八年分辰州龙标县置巫州，天授二年改曰沅州。
开元十三年，以“沅”“原”声相近，复为巫州。天宝元年改为潭阳郡。大历五年，以境接叙浦，改为叙州。
州境：八到：东北至东都二千七百八十八里。北至上都三千四十八里。西溯流至奖州八百里。北沿流至辰州五百三十八里。南逾岭至融州水陆共一千五百里。东南逾岭至吉州水陆共二千一百里。
贡、赋：管县三：龙标，朗溪，潭阳。
龙标县，上。郭下。本汉无阳县地，舆地志“县本在无水之阴，后汉省入辰阳县”。隋初于此置辰州，炀帝废州。武德七年置龙标县，因龙标山为名。
朗溪县，中下。北至州一百二十里。汉镡音寻。城县之地，晋安帝省。贞观八年析龙标县置，在朗溪之侧，因为名。
沅溪水，西南自獠界流入。
潭阳县，中下。东至州三百二十里。先天二年析龙标县置，在无水东岸。
溪水，在县南二里。
溪州，灵溪。下。开元户四百七十七。元和户八百八十九。
汉属武陵郡，为沅陵、迁陵二县之地，梁置大乡县。天授二年割辰州大乡、三亭二县立溪州。
州境：东西六百里。东北八百里。
八到：西北至上都二千八百七十八里。北至东都二千六百一十八里。正东微南至辰州三百六十里，一路取西溯流三百七十里。东北至沣州，水陆相兼一千三百里，山路险阻，若遇霖潦，则不通行。本管三亭县，自县西水陆路相兼五百里至黔江县，又西三百里至黔州，其三亭县与施州接界，山路峻，不通行。
贡、赋：开元贡：朱砂，黄连。元和贡：朱砂一十斤，黄蜡二百斤。
管县二：大乡，三亭。
大乡县，上。郭下。萧梁置，已具州叙。
齐右城，在县东二百一十二里。秦时武安君所筑。
陋城，在县东南六十七里。汉横海将军韩说所筑。
三亭县，中下。东至州水路三百七十里。本汉迁陵县，属武陵郡，隋发人大乡县。贞观九年分大乡复置，因县西十五里有三亭古城为名。
酉水南有龙标故城，蜀将马德信所筑。其城其宽大，在龙标山。
石门洞，在县东一百五十里。其峡才通一舟。
黔山，在县西五十里。后汉时陆康伐蛮假此，即祷请为援，诸树木皆有人马之形，因平群寇，改为武神山。
旋州，清江。下。开元户三千四百七十六。乡一十六。元和户一千八百四十五。乡一十六。
春秋巴国之界，七国为楚巫郡之地，秦属黔中郡，汉为巫县之地。巫县即今夔州巫山县是也，吴分立沙渠县，至梁、陈不改。周武帝建德三年于此置施州，隋改为清江县，义宁二年复置施州。
州境：东西六百一十八里。南北四百九十五里。
八到：东北至上都二千七百里。东北至东都二千三百八十五里。西至万州六百八十五里。北至夔州五百里。东至叙州七百六十六里。南至黔州四百八十五里。
贡、赋：开元贡：清没，蜜，黄连，蜡。元和贡：黄连十斤，药子二百颗。
管县二；清江，建始。
清江县，中下。郭下。本汉南巫县地，吴沙渠县，隋开皇五年置清江县，属施州，置在清江之西，因以为名。
清江，一名夷水，昔廪君浮土舟于夷水，即此也。
建始县，中下。南至州一百三十里。本汉巫县地，后周以前无县邑。建德三年于此置业州，并置建始县，贞观八年废，以县属施州。
奖州，龙溪。下。开元户一千七百四十。乡六。元和户三百四十九。乡六。
本汉武阳县地，贞观八年于此置夜郎，属巫州。长安四年于此置舞州，开元十三年改为鹤州，二十年又改为业州，大历五年又改为奖州。
州境：八到：北至上都三千八百四十八里。东北至东都三千五百八十八里。西南溯流沿溪至费州五百七十里。西南溯流至柯充州七百里。东沿流至叙州八百里。
南至柯羁縻应州三百里。
贡、赋：年贡：熟蜡三十斤。
管县三：峨山，渭溪，梓姜。
峨山县，中下。郭下。本夜郎县，天宝元年改为峨山。其县本在渭溪之南，长寿初移于溪北。
渭溪县，中下。西至州水路一百六十里。圣历元年，析峨山县于渭溪东置，因以为名。
渭溪水，北自锦州阳县流入。
梓姜县，中下。东北至州水路四百里。建中四年，自柯洞外充州割属奖州。

●卷第三十一
◎剑南道士▲四川节度使成都府益州。大都督府。开元户十三万七千四十六。乡二百五十。元和户四万六千一十。乡二百四十二。今为四川节度使理所。
管州二十六：成都府，彭州，蜀州，汉州，邛州，简州，资州，嘉州，戎州，雅州，自雅州以下分入下卷。眉州，松州，茂州，翼州，维州，当州，悉州，静州，柘州，恭州，真州，黎州州，姚州，协州，曲州。县一百一十二。
禹贡梁州之域。古蜀国也，历夏、商、周、武王时，庸、蜀、羌、{髟矛}、微、卢、彭、濮皆助伐商。及周衰、蜀僭号称王。秦惠王元年，蜀人来朝。八年，因五丁伐蜀，灭之，封公子通为蜀侯，于成都置蜀郡，以张若为守，因蜀山以为郡名也。始皇三十六郡，蜀郡不改。其理本在青衣江，今嘉州龙游县界，汉高帝王蜀，分蜀置广汉郡。初有汉中、广汉、巴、蜀四郡，武帝遣唐蒙通西南夷，又置柯、越、犍为、益四郡，因分雍州之南置益州焉。后公孙述据成都，改益州为司隶，蜀郡为成都郡，吴汉讨述平之，州郡复旧。灵帝末，刘焉为益州牧，初理绵竹，后遇天火，焚烧成阙，府库荡尽，遂徙理成都焉。子璋继立，后以州降先主，独益州置牧。蜀郡置守。魏景元四年，钟会、邓艾平蜀。晋武帝改蜀郡为成都国，以皇子颖为王。惠帝时，李雄窃据，桓温讨平之。简文帝时，苻坚遣将邓羌、杨安伐蜀，益州并没于秦。孝武帝太元八年平蜀，安帝时谯纵又据益州叛，朱龄石讨平之。至梁，武陵王萧纪窃号于蜀，其兄湘东王绎讨之，斩于白帝。
西魏废帝二年，地并入于魏，益州置总管。至周并省，郡与州同理成都。隋开皇二年，置西南道行台。大业三年，罢州为蜀郡。武德元年改为益州总管府，三年置西行台。龙朔三年，复为大都督府。开元二十一年，又于边郡置节度使，以式遏四夷，成都为剑南节度理，都管兵三万九百人，马二千匹，凡衣赐八十万匹段，军粮七万石。西抗吐蕃，南抚蛮巢。统团结营，蜀郡城内，管兵一万四千人，马一千八百匹。临翼郡，通化郡北百四十里。管兵五百人。临翼，今翼州。天宝军，平戎城东八十里，在维川郡东。开元二十年章仇兼琼置，管兵一千人。蓬山郡，维川郡北。管兵五百人。蓬山，今拓州。交川郡，临翼郡北百里。管兵二千八百人。交川，今松州。平戎城，恭化郡南八十里。开元二十八年章仇兼琼置，管兵千人。去蜀郡八百里。恭化，今恭州。卢山郡，临邛郡西二百里。管兵四百人。
卢山，今雅州。江源郡，贞观二十一年裴行方置，管兵五百人。江源，今当州。
洪源郡，开元三年陆象先置，管兵千人。洪源，今黎州。昆明军，越郡南。开元中移置，管兵五千二百人，马二百匹。宁远军，越郡西昆明县南。开元中置，管兵五百人。云南军，管兵二千三百人。云南，今姚州。澄川寨，云南郡东六百里。管兵二千人。南溪郡，泸川郡西二百五十里，管兵二千人。南溪，今戎州。
泸川，今泸州。归诚郡。静川郡东南。管兵四百人。归诚，今悉州。静川，今静州。天宝元年，改蜀郡大都督府。十五年玄宗幸蜀，改为成都府。
州境：东西二百九里。南北三百八十八里。
八到：东北至上都二千一十里。东北至东都二千八百七十里。正东微南至简州一百五十里。西北至彭州一百里。正西微南至蜀州一百五十里。正南微西至陵州二百里。南至眉州二百里。西南至邛州二百六十里。北至汉州一百里。
贡、赋：开元贡：罗八匹。布八匹。元和贡：高杼裨布绫罗，高杼衫段，丝布。
管县十：成都，华阳，灵池，犀浦，广都，郫，温江，新繁，双流，新都。
成都县，次赤。郭下。本南夷蜀侯之所理也，秦惠王遣张仪、司马错定蜀，因筑城而郡县之。自秦、汉至国初以来，前后移徙十余度，所理不离郡郭。
武担山，在县北一百二十步。
大江，一名汶江，一名流江，经县南七里。蜀守李冰穿二江成都中，皆可行舟，溉田万顷。蜀人又谓流江为悬笮桥水，此水濯锦，鲜于他水。
州城，秦惠王二十七年张仪所筑。初仪筑城，屡颓不立，忽有大龟周行旋走，巫言依龟行处筑之，遂得坚立。城西南楼百有余尺，名张仪楼，临山瞰山瞰江，蜀中近望之佳处也。
南外城中有文翁学堂，一名周公礼殿，华阳国志云：“文翁立学，精舍讲堂作石室，一曰玉室。”李膺记云：“后汉中平中，火延学观，厢廊一时荡尽，唯此堂火焰不及。扌制虽古，而巧异特奇，壁上悉图古之圣贤，梁上则刻文宣及七十弟子。齐永明中，刘理图焉。”朱龄石平谯纵，勒宋武帝檄文于石壁之室，代王更以丹青增饰古画，仍加豆卢辨、苏绰之像。
少城，一曰小城，在县西南一里二百步。蜀都赋云：“亚以少城，接乎其四。”
少城，在县南一十里。故锦官城也。
摩诃池，在州中城内。
万里桥，架大江水，在县南八里。蜀使费聘吴，诸葛亮祖之，叹曰：“万里之路，始于此桥。”因以为名。
西南两江共七桥，李冰所造，言上应七星，汉代祖遣吴汉伐蜀，谓之曰：“安军宜在七星桥间。”
仙桥，在县北九里。相如初入长安题其门：“不乘高车驷马，不过汝下。”
江渎祠，在县南八里。
盘石城，在县东三十里。
先主庙，在县南二十里。
邓艾庙，在县西二里。
华阳县，次赤。管县东界，郭下。本汉广都县地，贞观十七年分蜀县置。乾元元年改为华阳县，华阳本蜀国之号，因以为名。
宋兴山，在县北三十里。
笮江水，在县南六里。
灵池县，次畿。西至府六十里。久视元年，长史李通广奏分蜀县、广都置东阳县，天宝元年为灵池县，因县南灵池为名。
武侯山，在县东南十五里。
分栋山，在县东十五里。其山北连秦陇，南入资、泸，其于东川郡此为隔门也。
氵安江，在县北四十里。
犀浦县，次畿。东至府二十七里。本成都县之界，垂拱二年分置犀浦县。昔蜀守李冰造五石犀，沈之于水，以厌怪，因取其事为名。
都江水，在县北四里。
黄花水，在县南八里。
广都县，次畿。北至府四十二里。本汉旧县，元朔二年置。蜀号三都者，成都、新都、广都也。先主以将琬为广都长，诸葛亮曰“琬志忠雅，当赞王业，非百里之才”，即此也。隋仁寿元年，避炀帝讳，改为双流县。今广都县，龙朔三年长史乔师望重奏置。
大塔山，在县东四十里。有阿育王塔，因名。
牛饮水，在县西三里。
诸葛亮宅，在县南一十九里。
郫县，次畿。东至府五十里。本郫邑，蜀望帝理汶山下，邑曰郫，是也。秦灭蜀，因而县之，不改。
平乐山，在县西二十五里。
郫江，一名成都江，经县北，去县三十一里。
故郫城，在县北五十步。晋惠帝大安二年，李雄杀汶山太守陈君遂，窃据郫城，自称大都督、益州牧。刺史罗尚数攻之，后尚为雄所败，委城夜遁，雄遂克成都，自郫迁据焉。
温江县，次畿。东至府七十五里。本汉郫县地也，后魏于此置温江县，属蜀郡，隋开皇三年废入郫县。仁寿三年，于郫东境置万春县，贞观元年改名为温江县。
大江，俗谓之温江，南流经县一里。山麸金。
氵氐江，在县西十里。
新繁县，次畿。东南至府六十里。本汉繁县地，属蜀郡，因繁江以为名也。
周改为新繁，隋开皇三年省。武德三年分广都县地重置，因周旧名也。
郫江，一名成都江，经县西，去县十一里。
双流县，次畿。北至府四十里。本汉广都县也，隋仁寿元年避炀帝讳改为双流，因以县在二江之间，仍取蜀都赋云“带二江之双流”为名也。皇朝因之。龙朔二年，又别立广都县。宜城山，在县南十二里。出紫草。
诸葛亮旧居，在县东北八里，今谓之葛阳。也明表云“薄田十顷，桑八百株”，即此地也。
新都县，次畿。南至府四十八里。本汉旧县也，属广汉郡。隋开皇十八年改为兴乐县。武德二年，分成都县地重置。
丽元山，在县北八里。
新妇岘，在县北七里。
诸葛亮八阵，在县北十九里。
彭州，阳。紧。开元户五万一百二十。乡一百。元和户九千八百八十七。
乡八十八。
禹贡梁州之地，汉分梁州为益州，即汉益州繁县地也。垂拱二年，于此置彭州，以岷山导江，江出山处，两山相对，古谓之天彭门，因取以名州。
州境：东西一百七十六里。南北七十一里。
八到：东北至上都一千九百八十五里。西南至蜀州一百二十里。
贡、赋：开元贡：交梭罗。
管县四：九陇，导江，唐昌，阳。
九陇县，望。西至州二里，本汉繁县地，旧曰小郫，言土地肥良，比之郫县也。梁于此置东益州，后魏改为九陇郡，取九陇山为名也。隋开皇三年罢郡为九陇县，属益州。皇朝因之，后改属彭州。
白鹿山，在县西北六十一里。
九陇山，在县西二十五里。连峰迤逦，凡有九曲。
导江县，望。东至州五十八里。本汉郫县地，武德元年于灌口直盘龙县，寻改为灌宁县，二年又改为导江县，取禹贡“岷山导江”之义也，属成都，垂拱二年割属彭州。
玉垒山，在县西北二十九里。蜀都赋曰：“包玉垒而为宇。”
灌口山，在县西北二十六里。汉蜀文翁穿（渝）〔湔〕江溉灌，故以灌口名山。又灌口山西岭有天彭阙，亦曰天彭门，两石相立如阙，故名之。蜀后主以建兴十四年至（渝）〔湔〕江，登观坂，看汶江之流。初，白马氐侵掠益州，刺中皇甫晏表讨之，军至都（江）〔安〕屯观坂。蜀郡何旋进谏曰：“今所安营，地名观坂，自上观下反上之象。汉高悟柏人，岑彭忌彭亡，不可不察。”晏不纳，其夜果败。
盘龙山，在县北二十里。
大江，西自茂州界流入。按孙卿子曰：“江出汶山，其源可以滥觞，及至江津，下方舟避风，不可涉也。”
蚕崖关，在县西北四十七里。其处江山险绝。凿崖通道，有如蚕食，因以为名。汉于此置县，后废。
灌口镇，在县西二十六里。后魏置。自观坂迄于顷山，五百里间，两岸壁立如峰，瀑布飞流，十里而九，昔人以为井陉之厄。
楗尾堰，在县西南二十五里。李冰作之，以防江决。破竹为笼，圆径三尺，长十丈，以石实中，累而壅水。汉成帝时，瓠子河决，王延塞之，用此法也，汉书所谓“下淇园之竹以为楗”。
望帝祠，在灌口镇城内。
李冰祠，在县西三十三里。
司马相如墓，在县东十二里。
唐昌县，望。东至州三十里。本郫县、导江、九陇三县之地，仪凤二年于此分置唐昌县。
江水，在县西北四里。
白水，在县北三里。
昌化山，在县北九里。
九陇山，在县北十三里。
岩君平墓，在县西南十里。
阳县，紧。北至州四十里。本九陇、雒、新都、新繁、什邡五县之地，仪凤二年于此分置阳县，在江之水北，因曰阳。
弥水，在县南二百五十步。
罗江水，在县北一十里。
蜀州，唐安。紧。开元户五万二十六。乡八十八。元和户一万四千五百八。
乡八十八。
禹贡梁州之域。秦灭蜀，为蜀郡。在汉为郡之江原县也。李雄据蜀，分为汉原郡，晋穆帝改为晋原郡。后魏平蜀后，移犍为郡理此东三十里，因省晋原郡以并之，仍于此西十里立多融县，取旧郡名也。隋开皇三年改属益州，皇朝初因之，垂拱二年割晋原等四县属蜀州。
州境：东西南北八到：东北至上都二千一百一十五里。东北至东都二千九百一十五里。东（北）至成都府一百五十里。东南至眉州一百七十里。西南至邛州八十三里。东北至彭州一百二十里。
贡、赋：开元贡：罗十八匹，木兰皮，沙糖。元和贡：白罗，木兰皮。
管县四：晋原，青城，新津，唐兴。
晋原县，望。郭下。本汉江原县，属蜀郡。李雄时改为汉原，晋为晋原。周立多融县，又改为晋原，属益州。后因之，垂拱二年改属蜀州。
鹤鸣山，在县西七十九里。绝壁千寻。张道陵天师学道于此。
多融山，在县西南。
斜江水，出鹤鸣山，经县西四十里。
青城县，望。南至州四十一里。本汉江原县地，周武帝于此置青城县，因山为名，属犍为郡。隋开皇三年罢郡，县属益州。垂拱二年改属蜀州，开元十八年改为青城。
青城山，在县西北三十二里。仙经云此是第五洞天，上有流泉悬澍，一日三时洒落，谓之潮泉。
大江，经县北，去县二里。
弩机水，如弩箭，水流甚急，故名之，县东南四十里。
新津县，望。西北至州八十里。本汉犍为郡武阳县地，故城东七里。又东有新津渡，谓之新津市，周闵帝元年于此立新津县，垂拱二年割入蜀州。
天社山，在县南三里，在成都南百里。北枕大江，南接连岭，每益土有难，人多依焉。
唐兴县，望。西北至州四十里。本汉江原县地，后魏于此立犍为郡。隋开皇三年罢郡，又徙道县于此，大业二年废入新津县，武德元年于废州置唐隆县，属益州，垂拱二年割入蜀州。先天元年以犯讳改为唐安，至德二年改为唐兴县。
寿阝江，一名皂江，经县东二里。出麸金。
汶井江，在县西二十里。
汉州，德阳。上。开元户四万二千五百。乡一百六。元和户二千一百一十三。
乡一百六。
禹贡梁州之域。秦为蜀郡地，汉分蜀郡为广汉郡，今州即广汉郡之雒县也。
隋开皇三年罢郡，县属益州。皇朝初因之，至垂拱二年于雒县分置汉州。
州境：东西六十八里。南北一百九十九里。
八到：东北至上都一千九百一十里。东北至东都二千九百七十里。南至成都府一百里。东至梓州二百一十里。正西微南至彭州七十五里。东北至绵州一百八十里。
贡、赋：开元贡：布二十匹，交梭罗。
元和贡：弥牟布，布。
管县五：雒，绵竹，德阳，什邡，金堂。
雒县，望。郭下。本汉旧县也，属广汉郡，县南有雒水因以为名。隋开皇三年属益州，垂拱二年割属汉州。
雒水，在县东一里。
马蹄水在县南二里。
绵水在县东三十里。
君平卜台，在县东一里。
鹰桥，在县南二里。
绵竹县，紧。南至州九十里。本汉旧县也，属广汉郡，都尉理之。有紫山，绵水所出。初，刘焉为益州牧，从事贾龙选吏卒迎焉，徙理绵竹，抚纳离叛，阴图异计。其后遇天火烧，乃徙理成都。隋开皇十八年改名孝水县，境有孝子姜诗泉，故取为名。大业二年复为绵竹，属蜀郡。武德中蜀益州，垂拱二年割入汉州。
紫山，在县西北三十里。
鹿堂山，在县西二十二里。
绵水，出县西北紫山。蜀都赋“浸以绵、洛”，谓此水也。蜀入称郫、繁曰膏腴，绵、洛为浸沃。
绵竹故城，在县东五十里。诸葛瞻于此战败。
德阳县，紧。西南至州四十五里。本汉绵竹县地，后汉分绵竹县立德阳，属广汉郡。周闵帝元年，郡县并废。武德三年复置，属益州，垂拱二年割属汉州。
邓艾平蜀京观，在县北三十三里。艾以景元四年征蜀，大破诸葛瞻于绵竹，筑台以为京观。初，瞻在涪而艾已入江油，瞻曰：“吾内不除黄皓，外不制姜维，进不守江油，吾有三罪，何面目而反进屯绵竹，埋人脚而战。”父子死焉。
秦宓宅，其地曰三造亭，在县北五里。初，太守夏侯纂三造其门，故以为名。
姜诗泉，在县北三十九里。诗母好江水，一旦泉涌舍侧，味如江水。
鹿头戍，在县北三十八里。
什邡县，望。南至州四十里。本汉旧县，属广汉郡，高祖封雍齿为什邡侯，应劭曰“什音十”，故曰什邡，俗名雍齿城。周闵帝改为方亭县，武帝省。武德三年复置，垂拱二年割入汉州。
洛通山，在县西三十九里。李冰导洛通山，谓此也。
雍齿城，在县南四十（里）〔步〕。
金堂县，上。北至州五十三里。本汉牛な县地，属犍为郡。咸亨二年，蜀郡长史李崇仪析雒县、新都及简州金水三县置，以县界连金堂山，故以为名。旧属益州，垂拱二年割属汉州。
昌利山，在县东北一十里。
望蜀山，在县东南二里。
中江水在县东北一里。
毗江水，在县西二里。
邛州，临邛。上。开元户一万三千五十二。乡六十三。元和户二万五千一百七十六。乡六二五。
禹贡梁州之域。秦为蜀郡地，今州即蜀郡之临邛县地也。宋及齐、梁不置郡县，唯豪家能服獠者名为保主，总属益州。梁益州刺史萧范于浦水口立栅为城以备生獠，名为蒲口顿，武陵王萧纪于蒲口顿改置邛州，南接邛来山，因以为名，领依政一县。隋大业二年废，以县属雅州。武德元年，割雅州依政等五县置邛州。
州境：东西二百八里。南北一百二十里。
八到：东北至上都二千一百七十里。东北至东都三千三十里。东南至眉州一百七十里。东北至蜀州八十里。西南至雅州一百七十里。西至羌夷一百三十里。
贡、赋：开元贡：丝布一十匹。元和贡：丝布一十匹。
管县七：临邛，大邑，安仁，依政，临溪，火井，蒲江。
临邛县，紧。郭下。本汉县也，属蜀郡。晋末李雄乱后，为獠所侵。后魏废帝二年定蜀，复于旧城置临邛县，仍置临邛郡。隋开皇三年罢郡，以县属邛州，大业二年属雅州，武德中复属邛州。
铜官山，在县南二里。邓通所封，后卓王孙买为陶铸之所。
白术水，经县南二里。
火井，广五尺，深三丈，在临邛县南一百里。以家火投之，有声如雷。以竹筒盛之，持行终日不灭。蜀都赋云：“火井沈荧于幽泉。”
卓王孙宅，在县南五里。
大邑县，上。东南至州四十九里。本汉江原县地，咸亨二年割晋原县之西界置。
鹤鸣山，在县西北三十七里。
七里池，在县西七里。
安仁县，紧。西南至州二十八里。本秦临邛县地，武德二年割临邛、依政、唐兴等县置，贞观十七年废，咸亨元年依旧置。
斜江水，经县南五里。
依政县，上。西至州五十七里。本秦临邛县地，后魏于此置依政县，属蒲阳郡。隋开皇三年罢郡，以县属邛州，大业属雅州，武德中复属邛州。
噫棘山，在县南四十里。山南眉州丹陵县界。
白术水，东南经县南一十里。
州城，西汉末公孙述为导江卒正，理临邛，谓此城也。
临溪县，中下。东至州六十二里。本秦临邛县地，后魏恭帝于此置临溪县属浦源郡，隋开皇三年罢郡，县属邛州，后因之。县城三面据险，北面平坦。
孤石山，在县东十九里。有铁矿，大如蒜子，烧合之成流支铁，其刚，因置铁官。
火井县，中下。东北至州六十里。本秦临邛县地，后魏于此置县，属雅州。
武德元年，割依政等五县置邛州，县属焉。县有盐井。
蒲江县，中下。西北至州六十三里。本秦临邛县地，后魏恭帝置广定县，隋仁寿元年改广定为蒲江县，南枕江水，因以为名。后因之。
车应山，在县南八十里。
蒲江水，经县南二百步。
盐井，距县二十里。
简州，阳安。直。开元户二万二百二十三。乡三十九。元和户二千五百二十二。乡四十。
禹贡梁州之域。秦为蜀郡地，汉武帝分置犍为郡，今州即犍为郡之牛な音髀。
县也。李雄据蜀，夷獠内侵，因兹荒废。南齐于此置牛な戍，隋仁寿三年于此置简州，因境有赖箭池为名。大业二年省，武德三年复置。
州境：东西二百一十三里。南北一百八十八里。
八到：东北至上都二千一百七十里。东北至东都二千九百里。正西微北至成都府一百五十里。正东微南至普州二百四十里。东北至梓州三百一十里。正西至陵州一百八十里。东南至资州三百二十里。
贡、赋：开元贡：绵绸一十五匹。元和贡同。
管县三：阳安，金水，平泉。
阳安县，上。郭下。本汉牛な县也，后魏恭帝二年，于此置阳安县，属武康郡，隋开皇三年罢郡，县属益州。武德三年置简州，县又来属。
分栋山，在县西七十七里。
中江水，即牛な水也。昔罗尚乘牛な水冻征李雄，即此水也。
赖简池，在县东九十六里。
阳明盐井，在县北十四里。又的牛な等四井，公私仰给。
金水县，上。南至州一百五十里。本汉广汉郡之新都县地也，县有金堂山水通于巴、汉。东晋义熙末，刺史朱龄石帅建平生〔獠〕征蜀，仍于东山立金泉戍。
后魏平蜀，置金泉县，隶金泉郡。隋开皇三年罢郡，以县属益州。武德元年，以避神尧讳，改为金水县，属简州。
金堂山。在县北二十四里。
铜官山，在县北四十九里。
大渡津，在县北三十里。
平泉县，中。北至州四十八里。本汉牛な及符县地，后为夷獠所居。后魏恭帝二年于此置婆闰县，属益州，〔开皇〕十八年改为平泉县，以县内有泉源出于平地，故以为名。隋仁寿三年置简州，以县属焉。皇朝因之。
大塔山，在县西北六十三里。与分栋山连属，南入陵州界。
赤水，经县南七十步。
上军井、下军井，并盐井也，在县北二十里，公私资以取给。
婆闰故县，在县南四十六里。
资州，资阳。上。开元户一万八千五百二十二。乡五十三。元和户二千四百九十九。乡五十五。
禹贡梁州之域。秦并属，为属郡。在汉即犍为郡资中县地也。李雄之乱，夷獠居之。后魏废帝二年析武康郡之阳安县置资州，取资水为名也。隋大业三年，改为资阳郡，武德元年复为资州。
州境：东西三百四十八里。南北一百三十三里。
八到：东北至上都取遂州路二千三百三十里。东北至东都三千二百九十里。
西北至简州三百二十里。正北微东至普州一百七十里。正西至昌州二百六十里。
西南至荣州二百六十里。东至合州五百六十五里。
贡、赋：开元贡：麸金。赋：绵绢。元和贡：麸金，柑子，麻布。
管县八：盘石，资阳，内江，丹山，银山，龙水，清溪，月山。
盘石县，上。郭下。本汉资中县地，后为夷獠所居。周武帝于汉资中故城置盘石县，属资中郡。隋开皇三年罢郡，属资州。皇朝因之。
牛な水，合仙江水，南去县二十步。多鱼鳖，亦出麸金。
资阳县，上。东南至州一百二十里。本汉资中县地，属犍为郡。李雄乱蜀，县荒废。后魏废帝二年始通巴、蜀，开拓资中。周明帝于资中县置资阳县，因资水为名，属资阳郡。隋开皇三年罢郡，县属资州。
牛な水，东去县二十一里。
王墓，在县西北十五里。，资中人也。宣帝使祠金马、碧鸡，道病死。
内江县，中。西北至州九十八里。本汉资中县地，后汉分置汉安县。李雄之后，陷于夷獠。周武帝天和二年，于中江水滨置汉安戍，其年改为中江县，属资中郡。隋文帝避庙讳，改为内江县，属资州。皇朝因之。
盐井二十六所，在管下。
丹山县，中。南至州二百三十里。本汉资中县地，贞观四年于此置丹山县，取界内崇丹山为名也。
银山县，中。西北至州四十八里。本汉资中县地，隋为内江县地，义宁二年分置银山县，因县界银山为名。
盐井一十一所，在管下。
龙水县，中。东至州一百二十里。本汉资中县地，义宁二年招慰夷獠，于此分置龙水县，以县西北有溪，屈曲绕城如龙，因以为名。
清溪县，中下。西南至州一百三十里。本汉资中县地，自晋讫梁，夷獠所居。
隋大业十二年于此置牛な县，因牛な水为名也。皇朝初因之，天宝元年改为清溪县。
月山县，中下。东至州五十里。本汉资中县地，隋义宁二年分置月山县。
内江水，在县南一里。
嘉州，犍为。中。开元户二万二千九百一十二。乡五十三。元和户一千九百七十五。乡六十五。
禹贡梁州之域。秦为蜀郡。今州即汉犍为郡之南安县地也，后夷獠所侵。梁武陵王萧纪开通外徼，立青州，遥取汉青衣县以为名也。周宣帝二年，改为嘉州。
按州境近汉之汉嘉旧县，因名为。隋大业二年，并嘉州人州，八年改为眉山郡。
武德二年改为嘉州，割通义、洪雅等四县别置眉州。
州境：东西南北八到：东北至上都二千三百五十里。东北至东都三千二百一十里。北至眉州一百四十里。东南至戎州陆路三百二十里。东至荣州二百一十里。正北微东至陵州一百九十里。正西微北雅州三百二十里。
贡、赋：开元贡：麸金。赋：小布，麻。元和贡同。赋：绢，绵。
管县八：龙游，夹江，绥山，罗目，峨眉，玉津，平羌，犍为。
龙游县，紧。郭下。本汉南安县地，周武帝保定元年于此立平羌县，隋开皇三年改为峨眉县。九年，又于峨眉山下别置峨眉县，改州理平羌县为青衣县，取青衣水为名也。十三年改名龙游，以隋将伐陈，理舟舰此，有龙见江水，引军而前，故名县。皇朝因之。
青衣水，经县南，去县三里。
苏稽戍，在县西南三十里。
夹江县，上。东南至州七十五里。本汉南安县地，隋开皇十三年，割平羌、龙游到地，于夹江废戍置夹江县，属嘉州。大业二年割属蜀州，武德二年隶嘉州。
青衣水，经县西。
绥山县，中。东至州四十里。本汉南安县地，隋大业十一年，招慰生獠，立以为县，因山为名，属眉山郡，武德元年割属嘉州。
绥山，在县西南一百一十九里。在峨眉山西南，其高无极。
峨眉山，在县西南三十六里。
小峨眉山，在县南六里。
罗目县，中。东北至州九十五里。本汉南安县地，麟德二年，招慰生獠，于今县西南一百八十三里置沐州及罗目县。前上元三年，州县俱废，仪凤三年重置，属嘉州。罗目，獠中山名，因以名县。
峨眉山，在县西四十里。
大渡水，在且北二百步。
峨眉县，上。东至州七十五里。本汉南安县地，周武帝于此置平羌县，后改为羌为峨眉县，又以青衣县，仍别立峨眉县。枕峨眉山东麓，故以为名，属嘉州。
隋大业三年割入眉州，皇朝武德元年又属嘉州。
峨眉大山，在县西七里。蜀都赋云“抗峨眉於重阻”。两山相对，望之如峨眉，故名。此山亦有洞天石室，高七十六里。
中峨眉山，在县东南二十里。有古穴，初才容人，行数里渐宽。有钟乳穴，穴有蝙蝠，其大如筐。
车刚水，在县北二十里。
玉津县，中。西北至州二十九里。本汉南安县地，李雄时，夷獠自柯入居焉。萧纪置青州之地，隋大业十一年于此置玉津县，以江有璧玉津，故以为名。
皇朝因之。
峨江，在县城下。
玉津镇，在县城中。
平羌县，中下。南至州一十八里。本汉南安县地，周武帝置平羌县，因境内平羌水为名。隋开皇四年，改州理平羌县为峨眉县，仍于今县东六十里别立平羌县。大业十一年，夷獠侵没，移于今理。
熊耳峡，在县东北三十一里。
犍为县，中下。西北至州一百五十六里。本汉南安县地，周于此置沈犀郡，并立武阳县。隋开皇三年废郡，以县属戎州，又改武阳为犍为县，前上元二年割属嘉州。
大江，在县西十步。
大鹿山，在县北一里。
沈犀故城，在县东南三里。
戎州，南溪。中。开元户六千七百八十七。乡二十五。元和户一千二百九十三。乡二十五。
禹贡梁州之域。古国也。初，秦军破滇，通五尺道，至汉武帝建元六年，遣唐蒙发巴、蜀卒通西南夷自道抵柯，凿石开道，二十余里，通西南夷，置道县，属犍为郡，今州即道县也。戎獠之中，最有人道，故其字从“人”。
李雄窃据，此地空废。梁武帝大同十年，使先铁讨定夷獠，乃立戎州，即以铁为刺史，后遂不改。
州境：东西五百六十里。南北七百一十二里。
八到：东北至上都取嘉、眉州水陆相兼二千七百里。东北至东都三千五百六十里。东北至沪州水路三百一十里。陆路三百四十里。北至荣州三百一十里。西南至石门镇三百里。西北至嘉州水路三百五十里，陆路三百二十里。西南至南韶所居羊直咩城二千三百里。北至姚州三百一十里。
贡、赋：开元贡：葛五匹，布。元和贡：荔枝煎四斗。
管县五：道，义宾，开边，南溪，归顺。
道县，中。郭下。本汉旧县也，属犍为郡。永嘉后荒废。梁于此立戎州，周保定三年改道为外江县，隋大业三年改为道县。出荔枝，一树可收一百五十斗。
黄泉山，在县西北五十九里。
汶江，流经县东北，去县十步。
马湖戍，在县西二十一里。
义宾县，中。东南至州一百六十里。本汉南安县地，属犍为郡。天宝元年改为义宾，属戎州。
大秋溪，在县东北一十三里。有秋溪盐井，盖因此水为名也。
开边县，中。东北至州六十五里。本汉道地也，周为外江县地，隋开皇六年于此县北一百三十里野容川置开边县，后上元元年獠贼叛乱，因而荒废，永泰二年复于今理。
小梨山，在县南四十七里。
大梨山在县南六十里。
南广水，在县西北一里。
盐泉镇，在县西南八十里。
南溪县，中。西至州五十里。本汉道县地，梁于此立南广县，属戎州，隋仁寿二年改为南溪县，避炀帝讳也。皇朝因之。
平盖山，在县东三十里。多荔枝。
可卢山，在县南五十里，山多邛竹。
汶江，经县南，去县十步。
归顺县，中下。圣历二年析存阝马阝县地以生獠户置。

●卷第三十二
◎剑南道中▲西川下雅州眉州松州茂州翼州维州当州悉州静州柘州恭州真州黎州州姚州协州曲州雅州，卢山。下都督府。开元户六千五百八十九。乡二十二。元和户一千四百五十二。乡二十四。
禹贡梁州之域。秦灭蜀为郡，即严道县也。李膺记曰：“自晋永嘉崩离，李雄窃据，此地荒废，将二十纪，夷獠居之。”后魏废帝二年置蒙山郡于此，隋开皇十三年置蒙山县并镇，仁寿四年罢镇，改置雅州，因州境雅安山为名。大业三年，以雅州为临邛郡，武德元年复为雅州。
州境：东西五百三十九里。南北四百三十五里。
八到：东北至上都二千三百四十里。东北至东都三千二百里。〔东南至嘉州三百二十里。东北至邛州一百七十里。〕西南至黎州二百四十里。西北至西山谷口和顺镇九十里。
贡、赋：开元贡：麸金。赋：绵，，葛。元和贡：麸金，落雁木。
管羁縻州十一。管县五：严道，百丈，名山，卢山，荣经。
严道县，中。郭下。本奏旧县，属蜀郡。汉迁淮南王长于严道邛邮，县有蛮夷曰道。后魏于此置始阳县，隋大业三年改始阳为严道县。
蒙山，在县南一十里。今每岁贡茶，为蜀之最。
长坟岭，在县西南二十七里。道至险恶。
平羌水，经县东二里。
多切镇，在县西北三十二里。
垅越镇，在县西三十六里。
百丈县，中。西南至州八十六里。本秦严道县地，贞观八年于此置百丈县。
今按镇城东有百丈穴，故以为名。
陇西山，在县西北三十里。
大池水，经县东，去县十五步。
抚人戍，在县西南二十里。
名山县，中下。西南至州四十三里。本秦严道县地，后魏于此置蒙山县，属蒙山郡。隋开皇十三年改为名山县，因县西北名山为名也，属邛州，仁寿四年改属雅州。
名山，在县西北一十里。
弱栋坂，在县东北八里。长二里，道至险阻。
名山水，在县东二百步，东南入平羌水。
卢山县，中。东南至州七十里。本秦严道县地，隋仁寿元年于此置卢山镇，三年于此置卢山县，因山为名，属邛州，后属雅州。皇朝因之。
卢山，在县西北九里。其山西北连延入夷獠界，正北即邛州火井县界。浮图水，一名军卢水，经县西南五里。
罗带水，经县东五十步。
灵关镇，在县西北六十里，车灵山在下。山有峡口似门，阔三丈，长二百步。
关外即夷獠界。
荣经县，中下。东北至州一百一十里。本秦、汉严道县地，武德三年于此置经县。
邛来山，在县西五十里。本名邛笮山，故笮入之界也。山岩峭峻，出竹高节实中，堪为杖，因名山也。
铜山，在县北三里。即文帝赐邓通铸钱之所，后以山假与卓王孙，取布千疋。
其山今出铜矿。
九折坂，在县西八十里。王阳为益州刺史，经此叹息，谢病去官。后王尊为益州刺史，至此叱驭而过。
邛来水，东流经县北三里。
邛来镇，在县西南八十七里。
石门戍，在县西南三十五里。
眉州，通义。上。开元户四万二千八百三十六。乡六十五。元和户五千八百四。乡七十二。
禹贡梁州之域。在汉即犍为郡武阳县之南境。梁太清二年，武陵王萧纪开通外徼，于此立青州，取汉青衣县为名也。后魏废帝二年平蜀，改青州为眉州，因峨眉山为名也。武德元年改眉州为嘉州，二年于通义县复置眉州。
州境：东北至上都二千二百一十里。东北至东都三千七十里。东南至嘉州一百四十四。东至陵州七十里。正西微北至邛州一百七十里。西北至蜀州一百七十里。北至成都府二百里。
贡、赋：开元贡：麸金八两，獠麻布，柑子。元和贡同。
管县五：通义，彭山，丹棱，洪雅，青神。
通义县，紧。郭下。本汉代阳县之南境也，后魏于此置通义县，属齐通君。
隋开皇三年罢郡，以县属眉州。皇朝因之。
大江，一名汶江，经县东，去县五里。出麸金。
白战山，在县东北二十五里。西临汶江。
彭山县，紧。南至州六十六里。本汉武阳县也。秦惠王时，张仪、司马错伐蜀，蜀之王开明拒战不胜，退走武阳，获之，即其地也。汉昭帝时，犍为郡自道移理武阳。周武帝于此置隆山郡，以境内有鼎鼻山，地形隆起，故为名。隋开皇三年罢郡，以隆山属益州。贞观元年，割属眉州。先天元年，以犯讳改为彭山县。
鼎鼻山，亦曰打鼻山，在县南十五里。宋谯纵据蜀，朱龄石伐之，命臧熹外出奇兵，谯纵遣将谯小苟引兵塞打鼻以御之，即此也。山形孤起，东临江水，昔周鼎沦于此水，或见其鼻，遂以名山。
大江一名汶江，亦曰导江，在县东七里。
犍为故城，在县西北五里。汉犍为郡也，武帝建元六年分巴、蜀二郡立犍为郡。
彭亡城，亦曰平无城，彭祖家于此而死，故曰彭亡。后汉岑彭击公孙述，至武阳，所营地名彭亡，闻而恶之，欲徙，会日暮而止。是夜，蜀刺客诈为亡奴降彭，遂刺杀彭。初，岑彭至其地，改曰平无，若言巴、蜀已平，无复贼也。
馨堰，在县西南二十五里。拥江水为大堰，开六水门，用灌郡下。公孙述僭号，犍为不属，述攻之，功曹朱遵拒战于六水门是也。
丹棱县，上。东北至州七十三里。本南齐之乐郡也，周明帝置齐乐县，武帝改为洪雅县。隋开皇十二年，因县南有洪雅镇，就立洪雅县，仍改今理为丹棱县，属眉州，皇朝因之。
三青山，在县东北四十五里。
思蒙水，在县西北二十五里。
洪雅故城，在县东一百五十步。
洪雅县，上。东北至州一百二十里。本齐乐郡之南境也，自晋迄宋，夷獠有其地。周武帝攘獠，立洪雅镇。隋开皇十三年，改洪雅为彤棱县，更于此置洪雅县，兼带洪雅镇，属眉州。县西有洪雅川，以名县。
可暮山，在县西北三十九里。山多材木，公私资之。
青衣水，一名平羌水，经县南一里。
青神县，中。北至州六十里。本汉南安县地，李雄之后，夷獠内侵，西魏恭帝遥于此置青衣县，属眉州之青城郡。隋开皇三年罢郡，徙县居郡理，属眉州。
皇朝因之。
青神祠，即青衣神，在今嘉州界。
汶江，经县东三里。
青神故城，在县南二十三里。
松州，齐川，下都督府。开元户七百二十。乡六。
禹贡梁州之域。古西羌地也。羌本出自三苗，盖姜姓之别也，其国近南岳，及舜流四凶，徙之三危，滨于赐支，至于河首，县地千里。赐支者，禹贡所谓析支者也。夏桀之乱，犬夷入居岐、之间，成汤伐而攘之。及武王伐商，羌、{髟矛}会于牧野。周衰，四戎来寇，杀幽王于骊山。及秦穆公得戎人由余，遂霸西戎，开地千里，其后子孙分别，各自为种，所居无常，依逐水草；以战死为吉利，病终为不祥。妇人孕有身六月而产子，不避风雪。性刚猛，得西方金行之气。
始皇时，务力并六国，兵不西行，故羌种得以繁息。汉武帝北逐匈奴，西逐诸羌，乃渡河、湟，筑令居塞，始置护羌校尉，列河西四郡，隔绝羌胡。后汉至于魏、晋，或降或叛。至后魏邓至王象舒治者，并白水羌也，常为羌豪，因地自号为邓至王，其后子孙舒彭者，遣使内附，拜龙骧将军、益州刺史、甘松县开国子，假以渠帅之名。后魏末，平邓至番，始统有其地。后周保定五年，于此置龙涸防，天和元年改置扶州，领龙涸郡。隋开皇三年废龙涸郡，置嘉诚镇，与扶州同理焉。
大业三年，改扶州为同昌郡，领嘉诚县。隋末陷于寇贼，武德元年陇、蜀平定，改置松州，贞观三年置都督府，后但为州。
州境：东西二百一十四里。南北一百七十七里。
八到：东北至上都一千九百里。东北至东都二千七百六十里。南至翼州一百八十里。〔东北至扶州三百里。西南至当州三百里。〕北至茂州三百三十里。
贡、赋：开元贡：孤尾，当归，犀，牛酥。
管县二：嘉诚，交川。
嘉诚县，中下。郭下。本周旧县也，武帝天和元年置，属龙涸郡。隋开皇三年罢郡，属扶州，武德元年改属松州。
雪山，在县东八十里。春夏常有积雪，故名。
甘松岭，在县西南十五里。
宁远镇，在县北一百里。
大定戍，在县北四十里。
交川县，下。北至州三十四里。本周旧县，天和中置，属龙涸郡。隋开皇三年罢郡，属扶州，武德中改属松州。
洛稽山，在县西北七十五里。
江源镇，在县西北三十里。
茂州，通化。下都督府。开元户二千五百四十。乡一十三。元和户六百九十。
禹贡梁州之域。本冉ζ国，汉武帝破南越，冉ζ等皆震恐，请臣置吏，元鼎元年以冉ζ为汶山郡，今州即汉蜀郡汶江县也。周保定四年立汶州，隋开皇五年改为会州，大业三年罢会州为汶山郡。武德三年，改置南会州总管府，贞观八年改为茂州，以茂滋山为名。
州境：东西四百七十八里。南北三百六十里。
八到：东北至上都二千一百四十里。东北至东都三千里。南至成都府三百七十里。东至绵州取松岭关路三百七十里。〔南至彭州三百七十里。西至维州二百二十里。〕北至翼州一百二十里。
贡、赋：开元贡：麝香，升麻。赋：麻布，元和贡：麝香，生马牙硝。
管县四：汶山，汶川，通化，石泉。
汶山县，中下。郭下，本汉汶江县地，晋改为广阳县，属汶山郡。隋开皇十八年改为汶山县，属会州，皇朝改属茂州。按汶山，即岷山也，南去青山、石山百里，天色晴明，望见成都。山岭停雪，常深百丈，夏月融泮，江川为之洪溢，即陇之南首也。
汶江，北自翼州南流，经县西二里。
石密溪，在县东十九里。
汶江城，在县北三里。
汶川县，中下。北至州一百里。本汉绵音夷。县地，梁于此置汶川县，县西汶水，因以为名，仍于县置汶山郡。隋开皇三年罢郡，以县属汶州，汶州，即茂州汶川县理是也。六年又属会州。武德中，改隶茂州。玉垒山，在县东北四里。
湿坂，在县南一百三十七里。岭上树木森沈，常有水滴，未尝暂燥，故曰湿坂。
大江水，一曰汶江，至汶山故郡乃广二百步。
广柔故县，在县西七十二里。汉县也，属蜀郡。禹本汶山广柔木，有石纽邑，禹所生处，今其地名刳儿畔。
故桃关，在县南八十二里。远通西域，公私经过，唯此一路。关北当风穴，其一二里中，昼夜起风，飞沙扬石。绳桥，在县西北三里。架大江水，篾笮四条，以葛藤纬络，布板其上，虽从风摇动，而牢固有余，夷人驱牛马去来无惧。
今按其桥以竹为索，阔六尺，长十步。
通化县，中下。东北至州一百六十里。本汉广柔县地，周武帝时，于此置石门镇。隋开皇六年，以近白狗生羌，于金川镇置金川县，十八年改为通化县。皇朝因之。
蜀山，在县东北六里。
县城，累石为城，内实外险，东北二百并累石，南面西面临岸，去地百余丈。
石泉县，中下。西至州一百二十里。本汉汶江县地，贞观八年于此置石泉县，属茂州。
石城山，在县东南一里。
石密水，经县南一里。
翼州，临翼。下。开元刻一千七百一十四。乡七。
禹贡梁州之域。本秦、汉徼外羌也，武帝元鼎中开为县，今州即汉蜀郡蚕陵县之地也。梁太清中，武陵王萧纪于蚕陵旧县置铁州，寻废。周武帝天和元年讨蚕陵羌，又于七顷山下置翼州，以翼针水为名。隋大来三年省州，改置和山镇，以翼水等三县属会州。武德元年重置翼州。其城西枕大江，南面临溪。
州境：东西三百三十里。南北一百七十里。
八到：东北至上都二千四百二十里。东北至东都三千二百七十里。南至茂州一百二十里。西至悉州二百二十里。西北至当州二百七十里。北至松州一百八十里。
贡、赋：开元贡：麝香。赋：麻布。元和贡：散麝。
管县三：卫山，翼水，峨和。
卫山县，中下。郭下。本汉蚕陵县地，周武帝于此置翼针县，以翼针水为名，属翼针郡。隋开皇三年罢郡，以县属翼州。皇朝因之，天宝元年改为卫山县。
七顷山，一名落目山，此路山岩峻阻，平地唯有七顷，因呼为七顷山。
龙涸故城，俗名防浑城，在县北十一里。城之北境旧是吐谷浑所居，故曰防浑城。
石臼戍，在县北六十里。
笮桥，在县北三十七里。以竹篾为索，架北江水。
翼水县，中下。北至州六十里。本汉蚕陵县地，周于此置龙求县，属清江郡，隋开皇三年改为清江县，寻罢郡，以县属翼州。十八年又改清江为翼水县。皇朝因之。
石镜山，在县东南九里。山侧有石，圆径二尺，明澈如镜，因名。
大江水，经县西二百步。
翼水，出县南。
峨和县，中下。东北至州六十里。本汉蚕陵县地，天宝十一年分置峨和县。
以县有峨和山也。县在石臼戍北大江之西也。
维州，维川。下。开元户七百六十五。
本徼外羌冉ζ之别种也，初蜀将姜维与忠北讨汶山叛羌，此其地也，今名姜维城，即维所筑。自晋以后，羌夷或降或叛。隋开皇四年，讨叛羌，以其地置薛城戍，属会州，后又没贼。武德七年，白狗羌首领内附，于姜维城置维州以统之。其城甚险固，乾元二年没西戎。
州境：东西三百二十五里，南北二百五十三里。
八到：东北至上都二千八百三十里。东北至东都三千五百六十里。东至真州一百里。东至茂州二百二十里。东北至恭州三百五十里。南至当州二百六十里。
西至悉州二百五十里。
贡、赋：开元贡：麝香。
管县三：薛城，定廉，盐溪。
薛城县，下。本隋薛城戍，武德七年改为县，与州同置。
姜维山，在县西一里。
定廉县，下。本隋开皇四年置定廉戍于此。属会州，武德七年改为县，与州同置，因定廉水为名。
盐溪县，下。贞观三年置，有盐溪村，因为名。定康水，在县东一十里。
当州，江源。下。本汉蚕陵县地，贞观二十一年割松州通轨县置当州，仍以羌首领为刺史。
州境：东西二百六十八里。南北一百三十五里。
八到：东北至上都二千一百一十里。东北东都二千九百七十里。东至翼州二百七十里。东南至悉州三十里。东北至松州三百里。西南至静州六十里。北至维州二百六十里。
贡、赋：开元贡：麝香，大黄，当归，牛尾，羚羊角。元和贡：当归，散麝香。
管县四：通轨，利和，谷和，平康。
通轨县，下。郭下。贞观三年置，属松州。二十一年，於县置当州。
得和县，下。西南至州三十里。周天和元年于此置广平县，寻废。显庆二年，于广平旧城置得和县。
谷和县，下。东至州六十里，文明元年开生羌置。
平康县，下。西南至州六十里。显庆中因古平康城置，在平康水西，隶翼州，寻废。垂拱元年置，以属当州。
悉州，归诚。边下。开元户八百五十五。
显庆元年分当州置，在悉唐川，因以为名。其首领任刺史。
州境：东西一百六十里。南北八十里。
八到：东北至上都二千三百里。东北至东都三千二百一十里。东至翼州二百二十里。西南至静州六十里。东南至成都府六里五十里。〔东至维州二百五十里。〕贡、赋：开元贡：麝香，当归，羌活，牛酥并尾。元和贡：麝香，当归。
管县三：识臼，左封，归诚。
识臼县，下。郭下。显庆元年与州同置，地名识臼，因之为名。
肃蕃山，在州北八十里。肃番镇在山下。
左封县，下。燕南至州二十里。周天和元年于此置广平县，隋开皇十八年改为左封。天宝中，又于县置守捉。
归诚县，中下。西北至州八十里。本生羌，垂拱二年从化，三年置县以处之。
静州，静川。下。开元户六百七十二。乡二。
本汉蚕陵县地，天授元年于此置静州。其城据山，甚险固。
州境：东西三百二十里。南北二百三十里。
八到：东北至上都二千二百九十里。东北至东都三千一百五十里。东北至悉州六十里。西北至柘州三十里。南至赤和县三十五里。东北至当州六十里。北至茹州六十里。
贡、赋：开元贡：麝香，牛酥。
管县三：悉唐，静居，清道。
悉唐县，中下。西至州二十四里。
静居县，中下。
清道县，下。
右并显庆二年与悉州同置，天授二年割属静州。
柘州，蓬山，下。仪凤二年置，以山多柘木，因以为名。其城四面险阻，易于固守。有安戎江、蓬婆水，在州南三十里。
州境：东西南北八到：东北至上都二千二百六十里。东北至东都三千一百三十里。〔东南至静州三十里。南至维州三百里。西至恭州一百里。〕贡、赋：开元贡，麝香，当归，羌活。
管县二：柘，乔珠。
柘县，中下。郭下。前上元年置。
大雪山，一名逢婆山，在县西北一百里。
柏岭，在县北八十里。岭北三十里至白崖驿，与吐蕃接界。
乔珠县，中下。东至州五十里。与州同年置。
恭州，恭化。下。开元二十四年，析静州部落于柘州西置。
州境：东西南北八到：东北至上都三千三十里。东北至东都三千一百五十里。东至柘州一百里。东南至茂州三百五十里。西南至维州三百五十里。
贡、赋：管县三：生集，博恭，烈山。
和集县，中下。郭下。旧名广平县，属静州。开元二十四年于县置恭州，天宝元年改名为和集。
博恭县，中下。西至州二十五里。
烈山县，中下。西至州五十里。
真州，昭德。下。在合江镇西一百二十四里。其地本名真符，天宝三年，节度使章仇兼琼以其地险阻，又当西山要路，奏置真符营，控押一州，仍置兵于其处。五年，节度使郭虚己缘羌、项摇动，仍奏置昭德郡，乾元元年改为真州。
州境：东西南北八到：东北至上都二千一百八十里。东北至东都三千四十五里。东至翼州四十里。西至维州一百里。西北至茂州通化县一百。北至悉州界四十里。
贡、赋：元和贡：当归三斤半，麝香。
管县四：真符，昭德，昭远，鸡川。
真符县，中下。郭下。11111111111昭德县，中下。
昭远县，中下。
鸡川县，中下。
右昭德等三县，并在州侧近，以熟羌首领为其令长，居无常所。
黎州，洪源。中府。开元户，乡无和户三百三十。乡五。
禹贡梁州之域。汉武帝破夷于邛，置沈黎郡。周天和三年开越，于此置黎州。隋废州，置沈黎镇。武德元年罢镇南登州。大足元年，巡察使殷祚奏割雅州汉源、飞越、通望三县置黎州，神龙三年，州都督元膺奏废。开元三年，本道使陆象先重奏置，天宝初废飞越县，止领县二。其州城，东西南三面并临绝涧，唯北面稍平，贞元二年节度使韦皋凿北面，隍堑深阔，又于州北故武侯城逦迤置堡三所，为州城之援。管羁縻州五十七，并蛮夷部落大首领主之。
州境：东西南北八到：东北至上都二千五百八十里。东北至东都二千四百三十里。东至戎城无路，约七百里。东北至雅州三百四十里。西南至州六百五十里。西至廊清城一百八十里。其城西临大流河，河西生羌蛮界。
贡、赋：开元贡：椒一石。
管县二：汉源，通望。
汉源县，中。郭下。本汉旄牛县地，隋仁寿二年平夷獠，于此置汉源镇，因汉川水为名。四年罢镇立县，属雅州。贞观三年，割属州，开元三年分属黎州。
飞越山，在县西北一百里。山西北两面并接羌戎界，仪凤二年置飞越县，天宝初废。
沈黎镇，在县东南六十一里。
廓清城，在州西一百八十里。
铜山城，在县西北五十里。
定番城，在通望军东一百八十里。
要冲城，在通望县东一十三里。
大定城，在州南二百三十里。乾元二年改和集镇置。
已上五城，并贞元中韦皋置。
通望县，中。北至州九十里。本汉旄牛县地，隋开皇二十年于此置大渡镇，大业二年改为阳山镇，武德元年改为阳山县，属州，天宝元年改名通望县，割属黎州。
大渡水，经县北二百步。
沈黎镇，在县东北六十一里。
通望戍，在县西南一十二里。
州，越。下府。开元户三万八千三十五。乡二十六。元和户一万六千五百八十。乡三十。
本汉南外夷獠，秦、汉为邛都国，秦尝攻之，通五尺道，改置吏焉。至汉武帝始诛且兰邛君，并杀笮侯，而冉ζ等皆震恐，乃以邛都之地为越郡，属益州。按郡有越水水，出生羌界，言越者，以彰威德远也，领县十五。魏、晋已还，蛮、獠恃险钞窃，乍服乍叛，周武帝天和三年，开越地，于城置严州。
隋开皇六年，改为西宁州，十八年改为州。皇朝因之。至德二年没吐番，贞元十三年节度使韦皋收复。
州境：东西九百八十里。南北一千二百里。
八到：东北至上都三千二百三十里。东北至东都四千九十里。北至成都府一千二百九十里。东至蛮界约二百里。西至东泸水二百里。南至泸渡四百五十里。
东南至姚州三百五十里。（西）〔东〕北至雅州六百九十里。
贡、赋：开元贡：丝布。
管县七：越，西沪，苏祁，台登，邛部，昆明，会川。
越县，上。郭下。本汉邛都县地，隋开皇六年分邛都置越县。皇朝因之。
陷河，在县东南一十里。初，成帝置邛都县，无几陷为泽，因名陷河。
西沪县，下。东北至州二十七里。本汉邛都县地，南武帝天和三年于此置本可泉县，天宝元年改名西沪县。
温阳水，出县西山下一十二里。
泸水，在县西一百十二里。诸葛亮征越上疏曰“五月渡泸，深入不毛”，谓此水也。水峻急而多石，土人以牛皮作船而渡，一船胜七八人。
姜磨戍，在县西南三里。
苏祁县，上。东南至州二十五里。本汉旧县，属越郡。后陷夷獠，周武帝重开越，复立苏祁县，属严州。隋开皇初改属州。皇朝因之。
温水，出县东平地二十一里。
台登县，下。正南微北至州一百七十里。本汉旧县，属越郡。周武帝重开越，于旧理立台登县，后遂因之。
铁石山，在县东三十五里。山有石，火烧成铁，极刚利。
念诺水，本名绳水，流入沪水，在县西北七百里。自羌戎界流入。
长江水，本名孙水，出县西北。
胡浪册，下有司马相如定西南夷桥，桥孙水以通邛、笮，即此水也。
诸葛亮故城，在县东南三里。亮南征至此所筑也。
邛部县，下。西南至州二百六十里。本汉阑县地，属越郡。周武帝于此邛部城置县，仍以旧城为名，属邛部郡。隋开皇三年改属州。皇朝因之。
山，在县西南九里。水出山下，州郡得名，因此水也。
清寇镇，在县西北五十八里。
昆明县，中。东北至州三百里。本汉定县也，属越郡。去县三百里，出盐铁，夷皆用之。汉将张嶷杀其豪率，遂获盐铁之利。后没蛮夷。周武帝立定笮镇。凡言笮者，夷人于大江水上置藤桥谓之“笮”，其定笮、大笮皆是近水置笮桥处。武德二年，于镇置昆明县，盖南接昆明之地，因以为名。
盐井，在县城中。今按取盐先积柴烧之，以水洒土，即成黑盐。
会川县，中。北至州一百七十里。本汉会无县，属越郡。萧齐没于夷獠，高宗上元二年，于其地置会川县。天宝初又于县侧立会同军，在今州南三百七十里是也。
姚州，云南。下。本汉云南县之地，武德四年，安抚大使李英以此中人多姓姚，故置姚州，为泸南之巨屏。天宝十三年没蕃。贞元初蛮帅异牟寻归国，册拜谓之南诏。九年，南诏又以其地内属。
州境：东西南北八到：东北至上都四千三百里。东北至东都四千八百九里。东南至安南二千里。南至戎州三百一十里。西至羊苴咩城三百里。西北至州三百五十里。北接{髟弟}州。
贡、赋：管县三：姚城，长明，长城。
姚城县，下。郭下。
长明县，下。西南至州十五里。
长城县，下。南至州五里。
右并与州同置。龙朔中于州理置都督府，寻废人州，垂拱元年重置。
协州，下。开元户三百二十九。
本夜郎国也，汉武帝开夜郎置犍为郡，今州即犍为郡之南广县也。其后蛮夷内侵，郡因荒废。隋开皇四年中隶附，于此置协州，大业三年废入犍为郡，武德元年开南中复协州。
州境：东西南北八到：东北至上都三千一百里。东北至东都三千九百六十里。东北至戎州四百一十里。南接曲州。
贡、赋：管县三：东安，西安，胡津。
东安县，下。郭下。
西安县，下。东南至州二十七里。
胡津县，下。南至州六十里。
右三县，隋开皇四年并同州置。本汉南广县之地，大业二年废，武德元年南夷款附重置。
曲州，朱提。下。本汉夜郎国地，武帝于此置朱提县，属犍为郡。后立为郡，在犍为郡南一千八百里，后汉省郡。诸葛亮南征，复置朱提郡。自梁、陈以来，不复宾服。隋开皇四年开置南中，立为恭州，武德元年改为曲州。朱提，山名，出善银，食货志曰“朱提银重八两名为一流”，因山名郡县也。
州境：东西南北八到：东北至上都三千三百里。东北至东都四千三百三十里。南接郎州。北接协州。
贡、赋：管县二：朱提，唐兴。
朱提县，下。郭下。
唐兴县，下。西至州五里。
右二县，并武德元年与州同置。朱提，取汉旧名也。
七曲水，在州西北三十里。
溺水，在七曲水北一百三十里。南北四百里，东西七百里，穷年密雾，未尝睹日月辉光，树木皆衣毛深厚，时时多水湿，昼夜沾洒。上无飞鸟，下绝走兽，唯夏月颇有蝮蛇，土人呼为漏天也。

●卷第三十三
◎剑南道下▲东川节度使梓州，梓潼。上。开元户一万五千四百七十八。乡二十六。元和户六千九百八十五。乡十六。今为东川节度使理所。
管州一十二：梓州，剑州，绵州，遂州，渝州，合州，普州，荣州，陵州，泸州，龙州，昌州。县六十九。都管户三万一千七百二十二。
禹贡梁州之域。秦并天下，是为蜀郡。汉高帝分置广汉郡，今州即广汉郡妻阝、广汉二县地也。宋于此置新郡，梁武陵王萧纪于郡置新州，隋开皇末改为梓州，因梓潼水为名也。州城，宋元嘉中筑，皇左涪水中江，日居水陆之冲要。。
州境：东西三百六十里。南北三百六十三里。
八到：东北至上都取绵州路一千八百六十四里。东北至东都二千七百三十四里。东南至遂州二百五十里。西至汉州二百一十里。西北至绵州一百三十里。正东微南至果州三百五十里。东北至阆州三百一十五里。西南至简州三百一十里。
正北微东至剑州三百六十里。正南微东至普州三百五十里。
贡、赋：开元贡：绫，绵，丝布。赋：布，绢。元和贡：绫，柑子，曾青。
管县九：妻阝，射洪，通泉，玄武，盐亭，永泰，飞乌，铜山，涪城。
妻阝县，望。郭下。本汉旧县，属广汉郡，因妻阝江水为名也。后魏置昌城郡，后又改名昌城县，隋大业三年复为妻阝县。
牛头山，一名华林山，在县西南二里。四面危绝。
涪江水，经县东，去县四里。
县有盐井二十六所。
射洪县，上。西北至州六十里。本汉妻阝县地，后魏分置射洪县。县有梓潼水，与涪江合流，急如箭，奔射洪口，蜀人谓水口曰“洪”因名射洪。
白崖山，在县南五十里。
涪江水，西北自妻阝县界流入，在县东一百步。滩十七所。
通泉县，紧。西北至州一百四十里。本汉广汉县地，宋于此置西宕渠郡，后魏恭帝移于涌山，改名涌泉郡。周明帝置通井县，隋开皇三年改为通泉县，十八年改属梓州。
通泉山，在县南二里。山前有石虾蟆，高七八尺。
涪江水，经县东三里。
沈水，北自盐亭县界流入。公孙述令延岑盛兵于沈水固守，臧宫进兵纵击，大破之，斩首溺死者万余人，即此也。
赤军盐井，在县西北十二里。又别有盐井一十三所。
玄武县，上。东至州一百一十五里。本先主所立五城县也，属广汉郡。后魏平民蜀，立玄武郡，以县属焉。隋开皇三年改五城为玄武县，因玄武山为名也，属益州。武德三年，割属梓州。
玄武山，在县东二里。山出龙骨。
天柱山，一名覆船山，在县西南四十里。
七里坂，在县东七里。
内江水，本名中江，经县南，去县百步。
盐亭县，上。西南至州九十三里。本汉广汉县地，梁于此置北宕渠郡及县，后魏恭帝改为盐亭县，以近盐井，因名。隋开皇三年罢郡，属梓州。
梓潼水，经县南，去县三里。
永泰县，西南至州一百四十五里。本汉巴郡充国县地也，武德四年分置，地号永泰，因以为名。
盐亭溪水，经县北，去县一十九里。
大汁盐井，在县东四十二里。又有小汁盐井、歌井、针井。
飞乌县，上。东北至州一百四十五里。本汉妻阝县地，隋开皇十年，于此置飞乌镇，十三年改镇为县，因山为名。
飞乌山，在县西南五十五里。
哥郎等八山，并出铜钅。
妻阝江水，经县北，去县四十里。
铜山县，中。东北至州一百二十里。本妻阝县地，有铜山，汉文帝赐邓通蜀铜山铸钱，此盖其余峰也，历代采铸。贞观二十三年置监，署官，前上元三年废监。调露元年，因废监置铜山县。
飞乌山，在县西南三十五里。
妻阝江水，经县南五里。
涪城县，紧。东南至州六十里。本汉涪县地，隋开皇十六年改置涪城县，属绵州，大历十三年割属梓州。
剑州，普安。上。开元户一万三千九百七十六。乡二十五。元和户二千九百二。乡八十五。
本汉广汉郡之梓潼县地，武帝置十三州，属益州。宋于此置南安郡，梁武陵王萧纪改郡立安州。后魏废帝二年，先下安州，始通巴、蜀，故改安州为始州。
隋大业三年，罢始州为普安郡，武德元年复为始州。先天二年改为剑州，取剑阁为名也。
州境：东西二百六十七里。南北二百五十六里。
八到：东北至上都一千四百三十里。东北至东都二千三百里。东南阆州二百二十里。西北至龙州三百二十里。西南绵州二百九十里。东北至利州一百九十里。
贡、赋：开元贡：苏熏席。赋：绵，绢。元和贡：苏熏席六领，巴戟天，重台。
管县八：普安，梓潼，黄安，永归，阴平，武连，临津，剑门。
普安县，中。郭下。本汉梓潼县地，宋于此置南安县，周改为普安县。
大剑山，亦曰梁山，在县北四十九里。初，姜维自沓中为邓艾所摧，与张翼、董厥合，还剑门以拒钟会，即此也。
石新妇东北一里千人岩之南崖，绝壁高数千丈，即剑山之危峰，见是里外，旁视众岭，犹平地也。岩下高百许丈，有石壁，红色，方如座席，即张孟阳勒铭之处也。
千人岩，有石室，可容千人，故名。
大剑水，出县西四十九里空冢山下。
汉德政城，又名黄芦城，在县东北四十六里。三面并阻绝涧，唯西面少平。
周回百五十步。
钟会故垒，一名开远戍，在县东北五十三里。亦名空冢戊，晋钟会军至此，既度剑阁，居死地，遂掘冢决为死战。既无所埋，故曰空冢。后魏改名开远戍，大剑镇，在县东四十八里。本姜维拒钟会垒也，在开远戍东十一里。其山峭壁千丈，下瞰绝涧，飞阁以通行旅，梁时于此置大剑戍。
剑阁道，自利州益昌县界西南十里，至大剑镇合今驿道。秦惠王使张仪、司马错从石牛道伐蜀，即此也。后诸葛亮相蜀，又凿石驾空为飞梁阁道，以通行路。
初，李特入汉川，至剑阁，顾盼曰：“刘禅有如此地，而面缚于人，岂非庸才！”
石新妇神，在县东北四十九里，大剑东北三十里。夫远征，妇极望忘归，因化为名。
梓潼县，上。东北至州一百六十里。本汉旧县，属广汉郡。蜀先主分广汉置梓潼郡，以县属焉。隋开皇三年罢郡，以县属始州，后改属剑州。
梓潼水，一名驰水，北自阴平县界流入。
邓艾祠，在县南百步。
黄安县，中下。北至州一百四十里。本汉梓潼县地，宋于此置华阳县，属南安郡，后魏禅帝改为南安县，周武帝改为黄安县。
永归县，中下。西北至州五十三里。本汉梓潼县地，宋于此置白水县，周闵帝改为永归县。
阴平县，中。东至州一百四十里。本汉梓潼县地，宋明帝泰始中于此置北阴平郡并县。隋开皇三年罢郡，以县属始州。皇朝初因之，后改入剑州。
龙血山，亦曰龙象岩，在县北五十里。绝壁高岩，万有余丈，有四石龙在石壁间，昔者群龙共斗，四龙疲衄呕血死，因化为石。血变成鳖，堪充器物，但不耐风日。绵布四五里，土人取之。今龙象犹存，石不复入用。
岐江水，下流即梓潼水也，东流，县西南五里。
武连县，中。东北至州八十五里。本汉梓潼县地，宋元嘉中，于县南五里侨立武都郡下辨县，又改下辨侨置武功县。周明帝改武功为武连县。隋开皇三年罢郡，以县属始州。
临津县，西北至州一百三里。本汉梓潼县地，南齐于此置胡原县，隋开皇七年改为临津县。
掌夫山，在县西南六十里。晋太安元年，遣都护卫博讨李特，特遣将李荡自掌夫山要博，博为伏兵所围，即此山。山出名柘，堪为弓材，虽桑、燕角，不能胜也。
剑门县，中。西南至州六十里。本汉葭萌县地，圣历二年分普安、永归、阴平三县置剑门县，因剑门山为名也。
梁山，在县西南二十四里。即剑门山也。
绵州，巴西。上。开元户五万一千四百八十。乡一百十三。元和户七千一百四十八。乡九十三。
本汉广汉郡之涪县，后魏废帝二年徙梓潼郡理梓潼旧城，于此别置潼州。梓潼旧城，在今剑州界。隋开皇五年，改潼州为绵州，因绵水为名也。大业三年改为金山郡，武德元年复为绵州。按州理城，汉涪县也，去成都三百五十里。依山作固，东据天池，西临涪水，形如北斗，卧龙伏马，为蜀东北之要冲。梁天监中，张齐为太守，更造楼橹敌。有东西门，东门久塞，富乐山气所冲，门开张则丧乱。宋元嘉初，太守王怀业开之，果致覆败，尔后还塞。
州境：东西三百一里。南北二百六十里。
八到：东北至上都一千七百三十四里。东北至东都二千五百九十四里。西南至汉州一百八十里。东南至梓州州一百三十里。西至茂州取松岭路三百七十里。
北至龙州二百二十里。
贡、赋：开元贡：对凤两窠独窠白绸，绢，又贡双纟川二十匹。赋：绵，绢。
元和贡：双纟川。赋同。
管县八：巴西，昌明，罗江，神泉，龙安，魏城，盐泉，西昌。
巴西县，望。郭下。本汉涪县地，属广汉郡。先主据蜀，立梓潼郡，以县属焉。晋孝武帝徙梓潼郡于此。后魏改为巴中县，隋开持元年避庙讳，改为巴西县。
富乐山，在县东五里。
天池山，在县北一十余里。
涪江水，经县西，去县五十步。
罗江水，经县西，去县三十二里。
蒋琬墓，在县西八里。琬为大司马，住汉中，后上疏曰：“今涪水陆四通，惟急是应，若东北有虞，赴之不难。”由是琬还住涪，疾转境剧，卒于此而葬焉。
谯周墓，在县南十六里。周将亡，戒诸子曰：“吾后嗣当有黄头黑齿，几亡吾族。”及周孙纵之生也，头黄齿黑。晋末，刺史毛璩使纵领白徒七百人，由涪水下讨桓玄。西人不乐远征，乃逼纵为主，攻陷巴西，遂屠益州。既害毛璩，自号成都王。义熙九年，朱龄石讨平之。卒如周言。
昌明县，紧。南至州七十里。本溪涪县地，晋孝武帝自白沙戍移汉昌县侨理于此，仍属巴西郡。后魏废帝改汉昌为昌隆县，先天元年改为昌明县。
涪水，经县南，去县一里。
罗江县，缺。
廉水，经县东北，去县五里。让水，出县北平地。宋明帝时，梓潼人范百年，因论事之次，帝语及广州贪泉，百年对曰：“臣家梁、益，所居廉、让之间。”
谓此水也。
神泉县，上。东北至州八十四里。本汉涪县地，晋孝武帝于此侨置西充国县，属巴西郡。隋开皇三年罢郡，县属潼州，六年改为神泉县，因县西神泉为名。
神泉，在县西平地。冬夏温沸，气如附子，能愈众疾。
龙安县，上。东北至州七十八里。本汉涪县地，周武帝天和六年，于此置金山县，隋大业二年废。武德三年，于废金山县城置龙安县，因山为名。
金山，在县东五十步。每夏雨奔注，崩颓之所则金粟散出，大者如棋子。
龙安山，在县北十里。有好林泉，隋开皇中蜀王杨秀立亭馆以避暑。
魏城县，上。西至州六十五里，本汉涪县地，隋大业十年自盐泉井移魏城县理此，属金山郡。按盐泉井在今县东南四十五里，盐泉县理是也。
高灵山，在县北二十四里。
东西井，在县东南四里。井西为涪县界，井东为梓潼县界，二县界分境之所，故曰“东西”。
盐泉县，中下。西至州五十六里。本汉涪县地，后魏禅帝元年割涪县置魏城县，武德三年分魏城置盐泉县。
五层山，在县西南三十里。
梓潼水，经县北，去县十八里。
阳下盐井，在县西一里。
西昌县，中。东至州五十一里。本汉涪县地，晋孝武帝于此侨置益昌县，隋开皇三年省。永淳元年又置，以与利州益昌县同名，以其在州西，因改为西昌县。
龙台山，在县东北四里。
龙安水，在县北五里。
遂州，遂宁。中府。开元户三万七千三百七十七。乡六十五。元和户三千八百四十六。乡六十五。
禹贡梁州之域。秦为郡地，汉分置广汉郡，今州又为广汉郡之广汉县地。后分广汉为德阳县，东晋分置遂宁郡，周保定二年立为遂州。后因之。
州境：东西一百二十里。南北一百九十里。
八到：东北至上都取果州路二千二十里。东北至东都二千八百八十里。东北至果州一百七十里。西北至梓州二百五十里。东南至合州二百六十里。正南微西至普州一百四十里。
贡、赋：开元贡：樗蒲绫十五匹。元和贡：天门冬，柑子。
管县五：方义，长江，青石，蓬溪，遂宁。
方义县，望。郭下。本晋小溪县也，穆帝永和十一年置，属遂宁郡，后魏恭帝改为方义县。隋开皇三年罢郡，县属遂州。
涪江水，北去县八十步。
县四面各有盐井，凡一十二所。
灵星池，在县西南四里。
龙池，在县北百二十步。
长江县，上。南至州五十里。本晋巴兴县，魏恭帝改为长江县。
涪江，经县南，去县二百五步。
青石县，中。西北至州七十里。本晋之晋兴县也，本属巴郡，既置遂宁，乃割属焉。后魏改为始兴县、隋开皇十八年改为青石县。
青石山，在县东南，水路五十九里。旧巴、蜀争界，累年未分，一朝密雾，石为之裂破，从上至下，直若引绳，因此定遂、合二州之界。
涪水，经县南，去县一里。
九节溪，出县东三十六里。滩有九节，因为名。
蓬溪县，中。西南至州一百二十里。永淳元年割方义县北界，于今县南二十里蓬川置唐兴县，长寿二年改为武丰，神龙元年复为唐兴，天宝元年改为蓬溪。
石香炉山，在县西五里。
县有盐井一十三所。
遂宁县，中。东南至州一百二十里。景龙二年割青石县置。
渝州，南平。下。开元户五千九百六十二。乡一十七。元和户八百三十四。
乡地十。
禹贡梁州之域。古之巴国也。阆、白二水东南流，曲折如“巴”字，故谓之巴，然则巴国水为名。武王伐殷，巴人助焉，其人勇锐，歌舞以凌殷郊，后封为巴子。其地东至鱼复，西抵道，北接汉中，南极柯，是其界也。春秋时亦为巴国，战国时楚既称王，巴亦称王。秦惠文王使张仪、司马错伐巴、蜀，灭发其地为三十一县，始皇置三十六郡，巴即一焉。汉高帝既定三秦，贡羽背约，封为汉王王巴、蜀。天下既定，乃分巴、蜀广汉郡，武帝又置犍为郡。刘璋为益州牧，于是分巴郡自垫江已下为永宁郡，先主又以固陵为巴东郡，由是巴郡分而为三，号曰“三巴”。梁武陵王萧纪于巴郡置札州，后魏改为巴州，周闵帝又改为楚州。
隋开皇九年，改楚州为渝州，因渝水为名。汉高祖还伐秦，巴人从军，歌舞陷陈，帝善之曰“此武王伐纣之歌也”，后令习之，所谓巴渝舞也。
州境：东西五百一十六里。南北四百七十九里。
八到：东北至上都二千八百一十里。东北至东都三千八百一十里。正北至合州一百六十里。西南至沪州水路七百里。东北至涪州水路三百四十里。西至渠州四百四十里。江津县在州西一百二十里，县南陆路至溱州三百六十里。又自江津县南循溪水路至南州二百三十里。
贡、赋：开元贡：葛五匹，药子。元和贡：葛，牡丹皮。
管县五：巴，江津，万寿，南平，壁山。
巴县，中。郭下。本汉江州县地，属巴郡，在岷江之西，汉水之南，即蜀将李严所修古巴城也。南齐改为垫江县，周明帝武成三年改为巴县，后遂不改。
州理城，即汉巴郡城也，先主令都督李严镇此，又凿南山，欲会汶涪二水，使城在孤洲上。会严被徵，不卒其事，凿处犹存。
江津县，中下。东至州一百二十里。本汉江州县地，属巴郡。周改为江阳县，隋开皇三年改为江津县，属渝州。
万寿县，中下。东北至州三百八十里。本汉江州县地，武德三年分江津置万春县，属渝州，五年改为万寿县。
绫锦山，在县西八十五里。
大江水，经县南，去县二里南平县，中下。西至州一百三十里。本汉江州县地，贞观四年分巴县置南平县，属南平州。十三年废州，县改属渝州。
瀛山，在县西南三百七十里。以其高峻象海中蓬瀛，故名。
巴子鱼池，在县西北一十里。
壁山县，中下。东北至州一百八十里。本江津、万寿、巴三县地，四面高山，中央平田，周回约二百里，天宝中，诸州逃户多投此营种。川中有一孤山，西北二面险峻，东南面稍平，土人号为重壁山，至德二年置县，因山为名。县东陆路至江津县，二百三十里。
合州，巴川。中。开元户二万六十七。乡四十二。元和户二千八百九十二。
乡三十九。
禹贡梁州之域。春秋时为巴国，秦灭之，以为巴郡。今州即汉巴郡之垫江县地也，宋文帝元嘉中，于此置东宕渠郡，后魏恭帝于东宕渠郡改置合州，以涪江自梓、遂州来，至州南与喜陵江合流，因名合州。
州境：东西三百二十四里。南北六百三十九里。
八到：东北至上都二千六百五十里。东北至东都三千五百一十里。西至遂州陆路二百六十里，水路三百七十里。西南至沪州五百九十里。北至果州三百里。
贡、赋：开元贡：药子一百颗，牡丹皮一斤，桃竹箸。元和贡：牡丹皮，木药子。
管县六：石镜，汉初，新明，铜梁，巴川，赤水。
石镜县，上。郭下。本汉垫江县，属巴郡。后汉岑彭与臧宫伐化孙述，自江州县从涪水上至垫江是也。宋文帝于此置东宕渠郡。石似镜，因以为名。
铜梁山，在县南九里。蜀都赋曰“外负铜梁于宕渠”，是也。山出铜及桃枝竹。涪江水，经县南，去县二百步。
巴子城，在县南五里。
汉初县，中。东南至州一百九十四里。本汉垫江县地，后魏于此置汉初县，属合州。
西溪水，一名嘉陵水，经县理南，去县一里。
新明县，中。西南至州一百一十里。本汉垫江县地，自后魏讫隋又为石镜县地，武德二年，分石镜县之东北界为新明县。
铜梁县，中。东至州一百五十里。长安四年，刺史陈靖意以大足川侨户辐凑，置县取小铜梁山为名。
小铜梁山，在县西北七十里。
涪江水，在县东北四十里。
巴川县，中。北至州一百里。开元二十三年，刺史孙希庄奏割石镜之南、铜梁之东置县。
小安南溪，源出县南巴山中。
赤水县，中。东至州一百里。本汉垫江县地，隋开皇八年，分石镜县于今县西二里置县，因水为名。
朝霞山，在县南十八里。
普州，安岳。中。开元户三万二千六百八。乡二十五。元和户一千六百五十二。乡二十五。
禹贡梁州之域。秦、汉为巴、蜀二郡之地，今州即汉之资中、牛な、音髀垫江、后汉之德阳四县之地，周武帝于此立普州，隋大业二年罢普州，以所领县属资州。武德二年重置。
州境：东西二百七十八里。南北三百九十三里。
八到：东北至上都二千一百六十里。东北至东都三千二十里。正北微东至遂州一百三十里。正西微北至简州二百四十里。正南微西至资州一百七十里。正北微西至梓州二百五十里。
贡、赋：开地贡：葛八匹。赋：绢，布。元和贡：天门冬。
管县六：安岳，普康，安居，普慈，崇龛，乐至。
安岳县，上。郭下。周武帝建德四年与州同置。
县有盐井一十所。
安岳山，在县西南一里。
普康县，下。北至州七十里。周建德四年于此置永康县，隋开皇十八年改为隆，先天元年改为普康。
县有盐井三所。
安居县，中。南至州八十里。本周柔刚县也，因山为名。隋开皇十二年改为安居县，因水为名。天授三年移于今理。
柔刚山，在县东二十里。
安居水，在县北八十步。
县有盐井四所。
普慈县，中。东南至州一百里。本名多业县，周建德四年置，属普慈郡。隋开皇十三年，改多业为普慈。
婆娑山，在县西北三十里。其山绵亘数百里。
安居水，在县北一里。
县有盐井一十四所。
崇龛县，下。西至州一百一十里。隋开皇三年于此置隆龛镇，大业十二年于镇置县，先天元年改为崇龛，因崇龛山为名。
崇龛山，在县西三里。
乐至县，中。东至州一百四十里。本周车免镇也，属普州，以车免为名。武德三年于镇置乐至县。
乐至池，在县东二里。
荣州。和义。下。开元户四千八百七。乡一十五。元和户八百八十一。乡二十。
禹贡梁州之域。秦为蜀郡地，在汉即犍为郡之南安县地，李雄据蜀后，夷獠居之，所谓铁山生獠也。隋开皇十三年置大牢县，武德元年割资州大牢、威远二县，于公井镇置荣州，取荣德山为名也。
州境：东西一百八十三里。南北一百五十六里。
八到：东北至上都取资州路，二千四百九十四里。东北至东都三千三百五十里。东北至资州一百六十里。南至戎州三百一十里。东南至沪州水陆路相兼五百四十里。西至嘉州二百一十里。西北至陵州二百一十里。
贡、赋：开元贡：班布六匹，利铁。元和贡：班布。
管县六：旭川，咨官，和义，威远，公井，应灵。
旭川县，中下。郭下。本汉南安县地，贞观元年于此置旭川县，因县有盐井号旭井，取以名县。
荣德山，在县东北三十五里。
铁山，在县北四十里。
大牢溪，出县北铁山下，南流，经县北。
咨官县，中下。东南至州九十里。本汉南安县地，晋义熙十年置冶官县，属犍为郡。隋后误以“冶”为“咨”也。武德元年属嘉州，贞观六年改属荣州。
白崖山，在县西北十里。
和义县，中下。西南至州一百七十里。本汉资中县地，是沪、资二州界，隋大业十二年分置和义县，以招和夷獠，故以和义为名。
内江水，在县西一百七十里。
县有盐井五所。
威远县，中下。西至州七十里。本汉资中县地，隋开皇三年于此置威远戍以招抚生獠，十一年改戍为县，属资州。武德元年，改属荣州。
铁山，在县西北四十里。
威远镇，在县城内。
县有盐井七所。
公井县，中下。西北至州九十里。本汉江阳县地，属犍为郡。周武帝于此置公井镇，隋因之。武德元年于镇置荣州，因改镇为公井县。
野客山，在县南六十里。
县有盐井十所。又有大公井，故县镇因取为名。
应灵县，中下。东北至州一百五十里。本汉南安县地，隋开皇十年于此置大牢镇，十三年改镇为县。县界有大牢溪，因取为名。天宝元年为应灵。
县有盐井四所。
陵州，仁寿。中。开元户一万七千九百五十五。乡四十七。元和户一千九百八十五。乡四十七。
禹贡梁州之域。秦为蜀郡地，在汉即犍为郡之武阳县之东境也。晋孝武帝太元中，益州刺史毛璩置西城戍以防盐井，周闵帝元年又于此置陵州，因陵井以为名。陵井者，本沛国张道陵所开，故以“陵”为号。晋太元中，刺史毛璩乃于东西两山筑城，置主将防卫之。后废陵井，更开狼毒井，今之煮井是也，居人承旧名，犹曰陵井，其实非也。今按州城南北二面悬岸斗绝，四面显敝，南临井。
州境：东西一百四十里。南北三百一十里。
八到：东北至上都二千二百一十里。东北至东都三千七十里。东北至成都府二百里。西至眉州七十里。东北至简州一百八十里。东至资州二百三十五里。东南至荣州三百一十里。西至嘉州一百九十里。
贡、赋：开元贡：麸金，细葛四匹。赋：绢，绵。元和贡同。
管县五：仁寿，贵平，籍，始建，井研。
仁寿县，上。郭下。本汉武阳县之东境也，后魏定蜀，于此置普宁县，属怀仁郡。隋开皇三年罢郡，以县属陵州，十八年改普宁为仁寿县。
三隅山，有东隅、南隅、西隅三山相对，去陵井各一里，故为名。
婆支水，出县北婆支山，去县四十五里。
陵井，纵广三十丈，深八十余丈。益部盐井甚，此井最大。以大牛皮囊盛水，引出之役作甚苦，以刑徒充役。中有祠，盖井神。
张道陵祠，在县西南百步。陵开凿盐井，人得其利，故为立祠。陵即张鲁之祖父，学道鹤鸣山，人从受道者出五斗米，故时人号“米贼”，亦曰“五斗米道”。
贵平县，中。西南至州六十七里。本汉广都县之东南地，后魏于此置和仁君，仍立县。
唱车山，在县西南九里。
禄水，在县南五十步。
平井盐井，在县东南七步。
籍县，上。东南至州一百里。本汉武阳县地，周闵帝于此置籍县，因蜀先主籍田地为名。隋大业二年省，永徽四年复置。
丹沙山，在县南七十里。
大江水，在县北三十五里。
始建县，中下。北至州五十五里，本汉武阳县地，隋开皇十年于今县立始建镇，大业五年改镇为县。圣历二年移于仁寿县界置，其旧县复置始建镇。
铁山，在县东南七十里。出铁，诸葛亮取为兵器。其铁刚利，堪充贡焉。
井研县，中。北至州一百一十五里。本汉武阳县地，隋大业五年因井研镇立县，取镇为名，属陵州。
井研盐井，在县南七里。镇及县皆取名焉。又有思棱井、井镬井。
沪州，沪川。下府。开元户一万六千八百七。乡三十七。元和户一千九百六十九。乡三十七。
禹贡梁州之域，春秋、战国时为巴子国。秦并天下为巴郡地。武帝分置犍为郡，今州即犍为郡之江阳、符二县之地。按江阳即今州（域）〔城〕是也。先主人益州，遣诸葛亮、张飞等引兵溯流定江阳是也。晋穆帝遣安西将军桓温将万人伐李子仁，军次江阳，亦谓此地也。后为獠所没。梁大通初，割江阳郡置沪川，魏置泸州，取沪水为名。隋大业三年改为沪川郡，武德元年复为沪州。
州境：东西四百一十八里。南北五百六十三里。
八到：西北至资州溯六百三十里，自资至上都二千三百三十里。东北至东都三千八百三十里。东北至渝州水路七百里。东北至合州五百九十里。西北至荣州五百四十里。西至戎州水路三百一十里，陆路二百四十里。山路险峻或不通。
贡、赋：开元贡：麸金，葛，酱。赋：麻，布。元和贡同。
管县五：沪州，绵水，江安，富义，合江。
沪川县，中下。郭下。本汉江阳县地，属犍为郡。初，曹公入汉中，诸葛亮出屯江阳。晋穆帝于县置东江阳郡，领江阳县，隋开皇三年废郡，以县属沪州。
大业元年，改江阳县为沪川县。皇朝因之。
汶江水，经县南三十步。
中江水，亦曰绵水，经县北三里。出麸金。绵水县，中下。东至州一百六十里。本汉江阳县地，晋于此置绵水县。
汶江水，经县东一十五里。
江安县，中下。东北至州五十里。本汉江到地也，李雄乱后。没于夷獠。晋穆帝于此置汉安县，十八年改为江安县。
方山，在县西北一十三里。
汶山水，经县北八十步。
可盛盐井，在县西北一十一里。
富义县，中下。东南至州三百里。本汉江阳县地，周武帝于此置富世县，贞观二十三年改为富义县。
中江水，亦曰绵水，经县东百步。
富义盐井，在县西南五十步。月出盐三千六百六十石，剑南盐井，唯此最大。
其余亦有井七所。
合江县，中下。西至州一百二十里。本汉符县地，晋穆帝于此置安乐县，梁改置安乐戍，周改为合江县。
安乐山，在县东八十三里。县取名焉。
龙州，江油。下都督府。开元户九百一十七。乡五。元和户三百二十五。乡五禹贡梁州之域。秦、汉及魏不置郡县。魏景元元年，诏邓艾征蜀，艾自阴平行无人之地七百余里，凿山通道，造作桥阁，山高谷深，至为艰险。艾以毡自裹，推转而下，将士皆攀大缘崖，鱼贯而进，先登至江油，即其地也。晋于此置平武县，属队平郡。至梁，有杨、李二娃最豪，分据其地，各称藩于梁。至西魏禅帝二年平蜀，于此立龙州。隋末陷贼，武德元年陇蜀平定，改为龙门郡，其年加“西”字，贞观元年改为龙州。
州境：东西四百六十八里。南北二百九十六里。
八到：东北至上都取得州路一千六百五十里。东北至东都二千五百一十里。
东至利州四百里。西至绵州二百二十里。东南至剑州三百二十里。东至松州三百二十里。北至渝州取文州路三百三十里。西北至扶州六百里。西南至茂州四百九十里。
贡、赋：开元贡：麸金，铃羊角，天雄。元和贡：乌头，附子，铃羊角，天雄，侧子。
管且二：江油，清川。
江油县，中下。郭下。本晋平武县地，后魏于此置江油郡，并立江油县以属焉。
石门山，在县东一百三里。有石门戍，与氐分界，去仇池城四百余里。
雪山，在县西三百里。以春夏常有积雪也。
飨氵崖山，在县东八十二里。出锡。
涪江，南流经州城东，又经江油城东。其水出金。
清川县，中下。西南至州九十里。本后魏之马盘郡。领马盘一县，属龙州。
隋开皇三年罢郡，县入郡理，属龙州。天宝元年，改为清川县。
昌州，昌化。中。元和户一千一百九。乡七。
本汉资中县之东境，垫江县之西境，江阳县之北境。皇朝乾元元年，左拾遗李鼎祚奏以山川阔远，请割沪、普、渝、合、资、荣等六州，界置昌州，寻为狂贼张朝等所焚，州遂罢废。大历十年，本道使崔宁又奏复置，以镇押夷獠。其城南凭赤水，北倚长，极为险固。
州境：东西南北八到：北至上都取普州、遂州路二千五百四十里。东北至东都三千四百里。
正南至沪州取合江县路三百八十里。正北微西至普州三百八十里。西北至资州三百里。东北至合州三百九十里。
贡、赋：（开元）〔元和〕贡：筒布。
管县四：静南，昌元，永川，大足。
静南县，中。郭下。乾元元年与州同置。
铜鼓山，在县北八十里。
赤水溪，经县南，去县九十步。
始龙溪，在县东，南流屈曲五十里合赤水溪流也。
昌元县，中。东至州一百二十里。乾元元年与州同置。东接濑皮溪，西临耶水。
葛仙山，在县南一百五十里。
濑波溪，在县南五十步。
永川县，下。西至州九十里。大历十一年置。东西北三面并枕侯溪水，南面接延陵英山。
大铁山，在县东南八十里。
大足县，下。西南至州六十五里。乾元元年与州同置。东临赤水，西枕荣山。
牛斗山，在县东南八十里。

●卷第三十四
◎岭南道一▲岭南节度使广州，南海。都督府。开元户六万四千二百五十。乡一百九十四。元和户七万四千九十九。乡九十一。今为岭南节度使理所。
管州，南海。都督府。开元户六万四千二百五十。乡一百九十四。元和户七万四千九十九。乡九十一。今为岭南节度使理所。
管州二十二：广州，循州，潮州，端州，康州，封州，韶州，春州，自春州以下分入下卷。
阙。新州，雷州，罗州，高州，恩州，潘州，辩州，泷州，勤州，崖州，琼州，振州，儋州，万安州。
禹贡梁州之域。春秋时百越之地，秦并天下置南海郡。下言南海郡地，即禹贡之域也。秦末赵佗窃据之，高帝定天下，为中国劳苦，释佗不诛，因立佗为南越王，使无为南边害。至武帝元鼎五年，遣伏波将军路博德出桂阳下湟水，楼船将军杨仆下浈水，咸会番禺，诛佗玄孙建德及相吕嘉，遂定越地，以为南海、苍梧、郁林、交趾、九真、日南、珠崖、儋耳郡。按汉南海郡即秦南海故郡也，属交趾刺史。献帝末，孙权以步骘为交州刺史，迁州于番禺，即今州理是也。孙皓时，以交州土壤太远，乃分置广州，理番禺。交州徙理龙编。晋代因而不改。义熙中，卢循自重印产南将军，广州刺史，用徐道覆计，举兵建业，军败单舸走保广州，为晋将杜慧度所破，投水而死。隋开皇九年平陈，于广州置总管府，仁寿元年改广州为番州，大业三年罢番州为南海郡。隋末陷贼，武德四年讨平萧铣，复为广州。开元二十一年，又于边境置节度经略使，式遏四夷。广州为岭南五府经略使理所。以绥静夷獠，统经略军，南海郡，系本州城内有经略军额管镇兵五千四百人。清海军，恩平郡，管兵一千人。恩平今恩州。桂管经略使始安郡，管兵一千人。容管经略使普宁郡，管兵一千一百人。镇南经略使，安南都护府，管兵四千二百人。邕管经略使，郎宁郡，管兵一千七百人。
州境：东西六百四十八里。南北一千二百一十里。
八到：西北至上都取郴州路四千二百一十里。取虔州大庾岭略路五千二百一十里。西北东都取桂州路五千八十里。东北至韶州五百三十里。西北溯流至连州八百九十里。正西微北至端州沿溯相兼二百四十里。西南至恩州水路六百里。西北至贺州八百七十六里。正南至大海七十里。
贡、赋：开元贡：丝布，竹布，蕉布，沈香，甲香，钟乳，石斛，蚺蛇胆，山姜。元和贡：荔枝煎，山姜，余甘子，{辟黾}皮，石斛，钟乳，沈香，甲香，占腊香，蚺蛇胆。
管县十三：南海，番禺，化蒙，怀集，增城，氵存水，东莞，新会，义宁，清远，四会，浈阳，氵含氵匡。
南海县，上。郭下。本汉番禺县之地也，属南海郡，隋开皇十年分其地置南海县，属广州。
番山，在县东南三里。
禺山，在县西南一里。尉佗葬于此。
南海，在县南，水路百里。自州东八十里有村，号曰古斗，自此出海，浩淼无际。
石门水，一名贪泉，出到西三十里平地。即晋广州刺史吴隐之饮水赋诗之处。
州城，步骘所筑也。骘为交州刺史，登台远望望，乃曰：“斯诚海岛膏腴之地，宜为都邑。”遂迁州于番禺，建筑城郭焉。
赵佗故城，在县西二十七里。即尉佗都城也。
陆贾故城，在县西一十四里。贾之来也，佗不即前，贾故为城以待之。
卢循故城，在县南六里。循既为宋刘祖所破，聚其余党，还至番禺，高祖遣建威将军孙季高、振武将军沈田子力战，大破之。
朝台，在县东北二十里。昔尉佗初遇陆贾之处也。后岁时于此望汉朝拜，故曰朝台。
牛鼻镇，在县西北五十里。
赤岸戍，在县东百里。
紫石戍，在县东七十里。
北庙，在县北三里。即尉佗之庙也。
虞翻庙，在县西北三里。翻为孙权骑都尉，以数谏争，徙交州卒。
海庙，在县东八十一里。
任嚣墓，在县北三里，尉佗墓，在县东北八里。又言佗葬在禺山，盖与此相连接耳。
番禺县，上。北至州十五里。本秦旧县，故城在今县西南二里。县有番、禺二山，因以为名。或言置在番山之隅。隋开皇十年改置南海县，即今县是也。长安三年，于江南洲上别置番禺县，取汉名，其洲周回约八十里。
化蒙县，下。东南至州一百八十里。本秦四会县之地，宋元嘉十三年，分四会县之蒙乡置化蒙县，属绥建郡。隋开皇十年废郡，县属广州。
铅穴山，在县西六十里。出铅锡。
滑水，一名绥建江，经县南，去县三十步。
怀集县，中。东南至州六百三十里。本汉四会县之地，宋元嘉中，分四会县之银屯乡置怀集县，属绥建郡。隋开皇十年改属氵匡州，氵匡州，即今广州氵含氵匡县理是也。二十年废氵匡州，改属广州。
骠山，在县东北四十二里。多铁钅，百姓资焉。
绥建江，经县西南三里。
增城县，中。西南至州一百八十里。本汉番禺县地，后汉番禺县地，后汉于此置增县。按昆仑山上有阆风，增城盖取美名也，属南海郡。隋开皇十年属广州。
猊山，在县东南二十三里。多婆娑摩生，围三四尺，于坚，里人以为弓。弓形如弩。
九子岭，在县西四里。
泉山，在县西三十二里。其上多漆树。
鼋泉，在县西青山。有神鼋，带铜钚上此水，有秽此水，则便澍雨。
石陂，在县东北一百五十里。溉田口余顷。
牛潭，在县东北二十里。
氵存水县，中。燕北至州七百五十里。本汉封阳县地，在今贺州界，萧齐于此置氵存安县，属广州。至德二年，改为氵存水县。
齐乐水，经县北百步。
滑水，在县北五十里。
东莞县，中。西北至州三百里。本汉博罗县地，晋成帝咸和六年于此置宝安县，属东莞郡。隋开皇十年废郡，以县属广州。至德二年，改为东莞县，取旧郡名也。
宝山，在县东北五十五里。
南海，在县西二里。
新会县，中。东北至州三百里。本汉四会县地，隋开皇十年置新会县，属冈州，冈州。即今广州义宁县理是也。开元二十三年割属广州。
利山，在县南一百七十里。上多沈香木。
南海，在县北一百五十里。
义宁县，下。东北至州五百里。本汉番禺县之地，宋元嘉六年于此置义宁县，属新会郡。隋改属冈州，天宝初废冈州，以县属广州。
天咱山，在县西一十六里。
清远县，中。南至州二百四十里。本汉中宿县地也，梁武帝于此置清远郡，中宿县属之。隋开皇十年废郡，置清远县，属广州。
观亭山，一名观峡，一名中宿峡，在县东三十五里。县昔取此峡为名。
四会县，中。东南至州二百四十里。本秦旧县也，属桂林郡，隋开皇十年改属广州。
金山，一名金冈山，在县北六十五里。出金沙。
鸡笼山，在县西二里。
浈阳县，中。南至州四百二十五里。本汉旧县也，属桂阳郡，在浈水之阳，因名。吴属始兴郡，隋开皇十年改为贞阳，属循州，十九年改属广州。武德元年，复改为浈阳。
浈阳，在县北四十里。浈水所出。尉佗为城于此山上，名曰万人城。
浈阳峡，一名皋石山，在县南二十五里。崖壁千仞，猿所不能游。
溱水，一名始兴大江，北自韶州曲江县界流入，东去县一百一十步。
氵匡浦故关，在县西南四十五里。山谷深阻，实禁防之要地也。
氵含氵匡县，中。东南至州五百里。本汉旧县也，地理志“含”字无“水”。
属桂阳郡，隋开皇十年于此置氵匡州，县属焉。二十年废氵匡州，以县属广州，因县界氵匡水为名也。
尧山，在县北四十里。
白鹿山，在县东南三十里。
氵匡水，西自连州阳山县界流入，经县南百步。
含氵匡故城，本汉含氵匡县也，在今县东四里。
故氵匡城，在县西三十步。
循州，海丰。上。开元户九千五百二十五。乡，元和户二千八十九。乡十五。
三秦南海郡地，汉平南越，复置南海郡，今州即汉南海郡之博罗县也。梁置梁化郡，隋开皇十年于此置循州，取循江为名也。大业三年改为龙川郡，武德五年复改为循州。
州境：东西九百入十三里。南北七十二里。
八到：西北至上都取广、郴路四千六百一十里。西北至东都取广、郴路四千四百五十里。北至虔州一千五百里。东北至韶州一千二百里。西至广州水路沿溯相兼四百里，陆路三百五十里。南至海一百一十里。
贡、赋：开元贡：蚺蛇胆，甲香，藤器，鲛鱼皮。元和贡：罗浮柑子，蚺蛇胆，藤箱，大甲香，小甲香，水马，大鱼睛。
管县六，归善，博罗，兴宁，海丰，河源，雷乡。
归善县，中下。郭下。本汉博罗县地也，宋于此置归善县，属鄣郡。梁属梁化郡，隋开皇十年废梁化郡，以县属循州。
长山，在县东南一百里。
寅山，在县东北十五里。多出茯苓。
南海，在县南一百一十里。
河源水，北去县四十步。
归善故城，在县东北七十里。
梁化故城，在县东南八十里。
博罗县，中下。东南至州三十里。本汉旧县，属南海郡。隋开皇十年改属循州。二汉立名不一，自吴以后，复为博罗。
罗浮山，在县西北二十八里。罗山之西有浮山，盖蓬莱之一阜，浮海而至，与罗山并体。故曰罗浮。高三百六十丈，周回三百二十七里，峻天之峰，四百三十有二焉，事具袁彦伯记。
浮水，出罗浮山。
河源水，东自归善县界流入，南去县一百步。
兴宁县，中下，西南至州七百里。本汉龙川县之地也，晋于今县西三里置兴宁县，属东莞郡。隋开皇十年废郡，以县属循州。
六石山，在县西南三里。
循江，西自河源县界流入，西去县五十里。
兴宁江，南去县一百八十里。
海丰县，中下。西北至州五百里。本汉龙川县地，东晋于此置海丰县，属东莞郡，隋开皇十年废郡，以县属循州。
南海，在县南二十五里。
龙山，在县北五十里。
河源县，中下。西南至州二百三十里。本汉龙川县之地，齐于此置河源县，以县东北三百里有三河之源，故名也，属南海郡。隋开皇十年改属循州。
龙穴山，今名龙川山，在县东北三百四十里。
循江，经县东，南去县二百步。
龙川故城，在县东北，水路一百七十五里。秦龙川县也。秦南海尉任嚣疾，召龙川令赵佗，授之以政，即此处也。
雷乡县，中下。西南至州六百里。天授二年，广东都督陈崇业奏置。南临大江。
潮州，潮阳。下。开元户九千三百三十七。乡一十六。元和户一千九百五十五。乡一十六。今州，即汉南海郡之揭音竭。阳县也，晋安帝义熙九年，于此立义安郡及海阳县。隋开皇十年罢郡省海阳县，仍于郡廨置义安县，以属循州。十一年，于义安县立潮州，以潮流往复，因以为名。大业三年罢州为义安郡，武德四年复为潮州。
州境：东西五百三十六里。南北四百八十四里。
八到：西北至上都取虔州路五千六百二十五里。西北至东都取虔州路四千八百一十里。西北至虔州一千五百里。东至大海一百二十里。西南至广州水陆路相兼约一千六百里。西南至循州一千五百里。东北至漳州取漳浦县路四百八十里。
南至大海八十五里。
贡、赋：开元贡：蕉葛布，蚺蛇胆，鲛鱼皮，甲香，灵龟散。元和贡：细蕉布，甲香，鲛鱼皮，水马。
管县三：海阳，潮阳，程乡。
海阳县，中下。郭下。本汉揭阳县地，晋于此立海阳县，属义安郡。隋开皇十年省郡，废海阳入循州，十一年潮州，又立海阳县以属焉。南滨大海，故曰海阳。
凤凰山，在县北一百四十里。
大海，在县东南一百一十三里。
西津驿，在县西六里。
盐亭驿，近海。百姓煮海水为盐，远近取给。
官鄣湖，在县东南二十里。出名龟，以卜，胜于含氵匡龟也。
潮阳县，中下。东北至州二百里。本汉揭阳县地，晋安帝分东莞郡置义安郡，仍立潮阳县属焉。以在大海之北，故曰潮阳。贞元九年，移于今理。
获子山，一名龙首山，在县东南五十里。
龙溪山，今名海宁岭，在县西南一百七十里。
大海，在县西南一百三十里。
程乡县，中下。东南至州四百里。本汉揭阳县地，齐于此置程乡县，盖分海阳县立焉，属义安郡。隋开皇十年省，十一年置潮州，复立程乡县属焉。
西阳山，在县东南四十五里。
西阳水，在县南二十三里。
端州，高要。下。开元户八千一百四十二。乡十四。元和戾一千七百九十五。
乡十四。
本秦南海郡地，汉武帝置苍梧郡，则为苍梧郡之高要县也，梁大同中，于此立高要郡。隋开皇十一年置端州，大业三年罢为信安郡，武德四年平萧铣，五年重置端州，州当西江人广州之要口也。
州境：东西一百五十八里。南北一百一十四里。
八到：西北至上都取韶、郴州路四千三百三十五里。西北至东都四千六百一十五里。〔东至广州二百八十四里。〕不至广州义宁县一百五十里。东南水路至广州新会县三百里。东北至广州四会县陆路一百八十里。北取广州四会县界水路韶州六百四十里。西南水陆相兼至新州一百八十里。西至康州二百九十里。
〔贡、赋：开元贡：银四铤，蕉布，麻布。元和贡：乳香，黄鱼，春子。〕管县二：高要，平兴。
高要县，下。郭下。本汉旧县，属苍梧郡，有盐官。隋开皇十一年置端州，割属焉。石室山，在县北五里。
羚羊峡，在县东，水行三十里。吴步骘为交州刺史，兴军取南海，衡毅、钱博等领兵逆之，战于峡口，毅、博等军败，投水死者千余人，即此处也。
青岐镇，在县东八十五里。
鹄奔亭，在县西八里。汉交趾刺史何敞辩死女子冤，即此处也。
平兴县，下。西北至州八十里。本汉高要县地，晋末分置平兴县，属新宁郡。
隋开皇十二年罢郡，属端州。
漏山，在县东四十里。
康州，晋康。下。开元户一万三千一百五十二。乡一十六。元和户汉武帝平南越置苍梧郡，今州即苍梧郡之端溪县也，晋末于此置晋康郡。隋开皇十二年省晋康郡，以所领县属端州。大业三年罢州信安郡。隋末陷贼，武德四年讨平萧铣，五年置康州。
州境：东西二百七十九里。南北二百四十五里。
八到：西北至上都四千二百五十五里。西北至东都四千五百一十五里。东至端州一百九十里。西南水路至泷州一百八十里。西北溯流至封州一百二十五里。
北至霍山一百二十里，与广州化蒙县分界。
贡、赋：开元贡：蕉布，麻布。元和贡：银。
管县四：端溪，悦城，都城，晋康。
端溪县，下。郭下。本汉端溪旧县也，属苍梧郡。
端山，下。郭下。本汉端溪旧县也，属苍梧郡。
端山，在县北一百二十五里。在树冬荣，其子号曰猪肉子，大于杯，炙而食之，味如猪肉，故名也。
西江水，经县南，去县五十二步。
悦城县，下。西至州八十里。本汉端溪县地，宋于此置乐城县，属端州。武德五年改属康州，天宝元年改名悦城。
郁水，一名西江水，经县南，去县十步。
程溪水，东去县一百步。
都城县，下。东北至州四十五里。本汉端溪县地，宋于此分置都城县，属晋康郡。隋大业二年属封州，武德五年改属康州。
郁水，经县西，去县一里。
晋康县，下。东至州七十一里。本汉端溪县地，宋于此置（安）遂〔安〕县。
贞观八年于县置药州，十八年废州，以县属康州。至德元年，改为晋康县。
建水，在县东五十步。
封州，临封。下。开元户五千六百五十三。乡七。元和户八百一十一。乡七。
秦为南海郡之地。汉平南越，置苍梧郡，今州即汉苍梧郡之广信县地也，梁于此置梁信郡，属成州。隋开皇十年改为封州，大业三年罢州，以县属苍梧郡。
武德四年，复置封州。
州境：东西一百三十八里。南北二百八十九里。
八到：西北至上都取梧、桂州路四千三百八十五里。西北至东都四千一百三十五里。东南沿流至康州一百二十里。北至贺州陆路三百九十里，水路六百四十里。西北溯流至梧州五十里。
贡、赋：开元贡：蕉布，麻布。元和贡：银。
管县二：封川，开建。
封川县，下。郭下。本汉广信县地，汉于此置梁信郡。隋开皇十年改为梁信县，属封州。十八年改为封川县，皇朝因之。
古斗山，在县西十三里。
封溪水，经县北去县十五里。
开建县，下。南至州一百七十里。本汉封县之地，宋文帝分置开建县，属临贺郡。隋开皇十年改属连州，武德四年改属封州。
鼠石，在县东北二十四里。旁有三穴，皆容人居止。其石上时多石斛。石高五十丈。周回五里。
临贺水，一名封溪水，经县西，去县十五里。
韶州，始兴。下。开元户二万七百六十四。乡四十一。元和户九千六百六十四。乡四十一。
秦南海郡地，汉分置桂阳郡，今州即桂阳郡之曲江县也。后汉置始兴都尉，今州即都尉所部。吴甘露元年初，立为始兴郡。梁承圣中，萧勃据岭南，于此置东衡州，隋开皇九年平陈，改东衡州为韶州，取州北韶石为名。十一年废入广州，十二年，自今南海县移广州理曲江之废韶州城，即今州理是也。仁寿元年，改广州为番州，大业二年又自今始兴故镇移番州理南海县，今广州理是也。三年，以番州为南海郡。隋末陷贼，武德四年平萧铣，重于此置番州。贞观元年改为韶州，复旧名也。
州境：东西六百二十里。南北四百五里。
八到：西北至上都取郴州路三千六百八十五里，取虔州、吉州路四千六百八十里。西北至东都取郴州路三千四百二十五里，取虔州、吉州路二千八百七十里。
南至广州，水陆相兼五百三十里。西北至郴州陆路四百一十里。东北至虔州陆路五百五十里。西至连州山路险陵五百里。
贡、赋：开元贡：麻布，竹布十五匹，钟乳五两，乳花。元和贡：钟乳，乳花，兰桂，石斛。
管县六：曲江，始兴，乐昌，翁源，浈昌，仁化。
曲江县，上。郭下。本汉旧县也，属桂阳郡。江流回曲，因以为名。吴置始兴郡，县属焉。隋置韶州，县属不改。皇朝因之。
灵鹫山，在县北六里。
玉山，在县东南十里。有采玉处。
银山，在县西二十二里。出银。
韶石，在县东北八十五里。两石相对，相去一里。石高七十五丈，周回五里，有似双阙，名韶石。
牢石，在县东六十里。石高七十丈，周回二十一里。色备五彩，状若楼观，上多零羊。
玉城，一名故郡城，在县南六里。地势险固，晋义熙初卢循克广州，循将徐道覆移始兴郡，据此城。
浈水，在县东一里。元鼎五年征南越，楼船将军下横浦，入浈水，即此水。
始兴县，下。西南至州一百九十四里。本汉南海之地，吴于此分置始兴郡。
隋改属韶州，皇朝因之。
大庾岭，一名东峤山，即汉塞上也，在县东北一百七十二里。从此至水道所极，越之北疆也。越相吕嘉破汉将军韩千秋于石门，封送汉节，置于塞上，即此岭。本名塞上，汉伐南越，有监军姓庾城于此地，众军皆受庾节度，故名大庾。
五岭之戍中，此最在东，故曰东峤。高一百三十丈。秦南有五岭之戍，谓大庾、始安、临贺、桂阳、揭阳县也。
邪阶水，今名阶水，出县东一百三十里。近水有邪阶山，又有仁水，出县东北东峤山，仍有三枫亭、五渡水。齐范彦龙为始兴守，至仁，酌水赋诗曰：“三枫何习习？五渡且悠悠。宁饮仁水，不挹邪阶流。”
安远镇，在县东北一百五十里。
乐昌县，中。东南至州一百四十里。本汉曲江县地也，梁武帝分曲江置梁化县，属始兴郡。隋开皇十年改属广州，十八年改为乐昌县。武德中改属韶州。
蓝豪山，在县西北一百九十里。广五百里，崖岭峻阻，所谓泷中，即此也。
沧湖，在县东南十里。周回三十五里，南通泷水。
任嚣故城，在县南五里。秦、楚之际，南海都尉任嚣，因中国方乱，欲据岭南，故筑此城，以图进取。嚣死，此城尉佗因之，遂有南越。
翁源县，下。西北至州二百八十里。本汉浈阳县地，在今广州界，梁承圣末萧勃分浈阳立翁源县，因县界翁水之源为名也，后因不改。贞元元年，刺史徐申移于今理。
翁水，出县东北一百四十里。
松派水，与浈水合，经县南二十步。
浈昌县，下。西南至州陆路二百三十里。光宅元年，析始兴北界置浈昌县。
北当驿路，南临浈水。
大庾岭，在县北五十六里。
仁化县，下。南至州陆路一百一十里。垂拱四年，分曲江县置仁化县。

●卷第三十五
◎岭南道阙
●卷第三十六
◎岭南道阙
●卷第三十七
◎岭南道四▲桂管经略使桂州，始安。中都督府。开元户三万六千二百六十五。乡七十二。元和户八千六百五十。乡三十五。今为桂管经略使理所。
管州十二：桂州，梧州，贺州，昭州，象州，柳州，严州，融州，龚州，富州，蒙州，思唐州。县四十七。
禹贡荆州之域。汉元鼎六年置零陵郡，今州即零陵郡之始安县也，吴归命侯甘露元年，于此置始安郡，属荆州。晋蜀广州。梁天监六年，立桂州于苍梧、郁林之境，因桂江以为名，大同六年移于今理。隋开皇十年置总管府，大业三年罢州为始安郡，武德四年复为桂州总管府，七年改为都督府，天宝元年改为始安郡，至德元年改为建陵郡。
州境：东西三百八十一里。南北一百二十八里。
八到：北至上都三千七百五里。北至东都三千四百五十五里。东南至昭州二百三十五里。西南至象州五百二十里。东北道州四百八十里。西至柳州五百四十里。南至蒙州三百五十里。西北至融州四百九十里。东南水路至梧州六百三十里。
贡、赋：开元贡：铜镜四十四面。元和贡：银一百两。
管县十：临桂，全义，灵川，阳朔，永福，建陵，理定，慕化，永丰，荔浦。
临桂县，上。郭下。本汉始安县，属零陵郡，至德二年改为临桂。
桂江，一名漓水，经县东，去县十步。杨仆平南越，出零陵，下漓水，即谓此也。鹿山，一名福禄山，在县东北十五里。
全义县，中下。南至州一百五十里。本汉始安县之地，武德四年分置临源县，大历三年改全义县。
越城峤，在县北三里。即五岭之最西岭也。
汀水，出县东南八十里阳朔山下，经零陵郡西十里。阳朔山，即零陵山也。
其初则觞为之舟，至洞庭，日月若出入其中。
故越城，在县西南五十里。汉高后时，遣周灶击南越，赵佗踞险为城，灶不能逾岭，即此也。
灵川县，中下。西南至州六十里。龙朔二年，分始安县置。东临桂江。
冷山，在县西南一百里。出滑石。
阳朔县，中下。北至州一百四十里。本汉始安县地，隋开皇十年分置阳朔县，取阳朔山为名也。皇朝因之。
漓水，在县西二十里。
永福县，中下。东北至州一百里。武德四年，析始安县之永福乡置，因以为名。
白石水，经县东，去县七步。
建陵县，中下。北至州三百四十里。本汉荔浦县地，吴孙氏置建陵县，梁武帝立为郡。隋开皇十年废郡，仍为建陵县，后因之。
建水，出县北建山，南流，经县东。
骆驼水，在县西七里。
理定县，中上。东北至州三百里。隋仁寿初分始安县置兴安县，至德二年改为理定县。
慕化县，中下。东北至州二百五十里。武德四年析始安县置。
常安水，东去县七步。
永丰县，中下。北至州二百一十里。吴甘露元年，析汉荔浦县之永丰乡置，隋开皇十年省入阳朔县，武德四年复置。
荔浦县，中下。北至州二百四十七里。本汉旧县，因荔水为名，属苍梧郡。
县南有荔平关，今废。吴属始郡，隋改属桂州。武德四年于此置荔州，贞观十二年州废，县复属桂州。
荔江水，在县南一里。
梧州，苍梧，下。开元户二千二百九。乡九。元和户一千八百七十一。乡九。
垦田：古越地也，秦国取百越，以为桂林郡。秦末，越佗自立为南越王，其地复属焉。汉元鼎六年平吕嘉，又以其地为苍梧郡之广信县，领县十（一）。自汉至陈，为郡不改。隋开皇十年罢郡为苍梧县，属静州，大业三年罢静州，复为苍梧郡。
武德五年，于郡置梧州。
州境：东西一百一十里。南北三百八十里。
八到：西北至上都取桂州路四千三百三十五里。西北至东都四千一百五里。
东南沿流至封州五十里。西北溯流至富州三百二十里。正南微西至义州三百里。
西南沿流至藤州一百里。西北至州六百三十里。
贡、赋：开元贡：白石英二十两。元和贡：白石英二十两。
管县三；苍梧，戎城，孟陵。
苍梧县，下。郭下，本汉苍梧郡广信县地，自汉迄陈不改。隋开皇十年罢郡。
于此立苍梧县。皇朝因之。
通星山，在县北六十二里。汉刘曜为太守，常登此山，仰观星历，因号通星山。
郁水，南去县八里。
戎城县，下。东北至州二十里。本汉广信县地，梁于此置遂城县，隋开皇十年，虞庆则南征，顿兵于此，改为戎城县。皇朝因之。县北临西江水。
孟陵县，下。南至州水路九十里。本汉旧县也，属苍梧郡，隋省。武德四年重置，属藤州，贞观八年改属梧州。
贺州，临贺。上。开元户二千五百三十七。乡十。元和户四百四十九。乡十。
汉苍梧郡地，今州即苍梧郡之临贺县也。吴黄武五年，割苍梧置临贺郡。贺水出州东北界，西流，又注临水，郡对临、贺二水，故取名焉。吴属荆州，晋属广州。隋开皇元年，以郡为贺州，大业二年废州，以县属苍梧郡。武德五年，复置贺州。
州境：东西三百七十里。南北四百一十里。
八到：西北至上都三千八百五十五里。西北至东都三千五百九十五里。西至昭州三百里。西南至富州三百一十里。南至封州三百六十里。西南至梧州四百一十里。东至连州二百七十里。
贡、赋：开元贡：蕉布，蚺蛇胆，石斛，竹布。元和贡：银三十两，千金藤，班弓弹弓面。
管县六：临贺，封阳，冯乘，桂岭，荡山，富川。
临贺县，下。郭下。本汉旧县也，自汉至陈不改。隋大业二年省临贺县入富川县，十二年重置，属苍梧郡。武德四年，改属贺州。
县北四十里有大山，山有东游、龙中二冶，百姓采沙烧锡，以取利焉。
临水，东去县十步。又有贺水合，更名临贺水。
封阳县，下。北至州一百四十五里。本汉旧县，属苍梧郡。在封水之阳，故名。吴属临贺郡，隋属桂州，武德四年属贺州。
长林山，在县东五里。
临贺水，东去县百步。
冯乘县，下。东南至州一百八十里。本汉旧县，属苍梧郡。界内有冯溪，因以为名。吴属临贺郡，至隋不改，大业三年改属零陵郡。武德四年属贺州。
萌渚峤，在县北一百三十里。即五岭之第四岭也。按今县与道州江华县分界于此峤之上。
锡冶三。
桂岭县，下。西南至州八十二里。本汉临贺县之地，吴分置建兴县，属临贺郡。晋改为兴安县。隋开皇十八年改为桂岭县，属连州，因界内桂岭为名。武德四年，改属贺州。桂岭，在县东十五里。
程冈，在县东南一百二十里。
朝冈，在县东北四十五里。并有铁钅，自隋至今采取。
荡山县，下。东至州一百七十二里。萧梁于此立县，隋大业二年省，武德四年复置。
荡山，在县西七里。
富川县，下。东南至州一百四十五里。本汉旧县，属苍梧郡。吴属临贺郡，隋属桂州，武德四年改属贺州。
钟乳穴三。
灵溪水，今名富水，去县西二里。
昭州，平乐。下。开元户七千三。乡十二。元和户一千五百七十八。乡七。
本汉苍梧君之富川县地也，吴甘露元年分富川县置平乐县，属始安郡，至隋不改。武德四年，于县置乐州，贞观八年改乐州为昭州，取境内昭潭为名。
州境：东西一百七十五里。南北三百三十七里。
八到：西北至上都三千九百三十五里。西北至东都三千六百七十五里。西北至桂州二百里，水路三百里。北过岭至永州六百里。东至贺州三百里。东北过岭至道州四百里。东南水路至富州一百六十里。
贡、赋：开元贡：银三十两。元和贡：银二十两。
管县三：平乐，恭城，永平。
平乐县，下。郭下。本汉富川县地，吴于此置平乐县，取平乐溪为名。
目岩山，在县北三十八里。岩有两孔相对，如入目瞳子，白黑分明，因号为目岩。萦山在县南一十里。山有木客。
县东三十一里有阳里穴、那溪穴、新穴，皆出钟乳。
平乐溪，在县南三里。水之西岸有昭潭，周回一里，其深不测。
恭城县，下。西南至州九十里。武德四年，析平乐县置。
银殿山，其下有钟乳穴十二所，在县东二十八里。
平乐水，西去县二百步。
永平县，下。西南至州九十里。证圣元年，割平乐县永平乡置，因乡为名。
县南临永平水，西流入平乐县界。
象州，象郡。下。开元户三千二百九十。〔乡十〕元和户二百三十三。
汉平南越，置郁林郡，今州即郁林郡中溜、潭中二县地也，隋开皇十一年废二县，以潭中县为桂林县，仍以桂林置象州。大业二年废象州，以桂林县属桂州。
武德四年平萧铣，析桂林立武德县，仍于县理重置象州，取界内象山为名。
州境：东西南北。
八到：北至上都四千二百二十五里。东北至东都三千九百六十五里。西南至严州二百八十里。东至康州陆路一百九十里。东南至浔州二百一十里。西至柳州一百六十里。
贡、赋：开元贡：银二十两。元和贡同。
管县三：阳寿，武仙，武化。
阳寿县，下。郭下。本汉中溜县之地也，隋开皇十一年，废中溜入桂林县，又析桂林置阳寿县，属象州。
象山，在县西北三里。
阳水，南去县二十步。
武仙县，下。西南至州一百二十里。武德四年，析桂州建陵县南置。
武化县下。西南至州六十五里。武德四年，析桂州建陵县之南界置，属晏州。
贞观十二年废晏州，改属象州。
柳州，龙城。下。开元户一千三百一十四。乡十四。元和户一千二百八十七。
乡七。
本汉郁林郡潭中县之地，迄陈不改。隋开皇十一年改潭中为桂林县，仍析桂林为马平县，属象州。隋末陷贼，武德四年平萧铣，于此置昆州，又改为南昆州，贞观八年改为柳州，因柳江为名。
州境：东西南北。
八到：北至上都四千二百四十五里。东北至东都四千一百四十里。东至桂州五百四十里。东至象州一百六十里。北至融州陆路二百二十三里，水路三百八十里。
贡：赋：开元贡：银二十两，元和贡同。
管县五：马平，龙城，洛容，洛封，象。
马平县，下。郭下。隋开皇十一年，析桂林县置，属象州，贞观中属柳州。
潭水，东去县二百步。柳江，在县南三十步。
龙城县，下。东南至州八十八里。隋开皇十一年，析桂林县置。
潭水，在县西十里。
龙溪水，经县南，入潭水。
洛容县，下。东南至州一百二十里。永徽中置，属严州，天授二年割属柳州。
洛封县，下。东南至州一百七十里。本乌蛮所住村名，乾封二年招忄尉蛮户，因为县。
象县，下。西南至州六十五里。陈于今县南四十五里置象郡，隋开皇九年废郡为县。龙朔三年为贼所，乾封二年复置。总章元年割属柳州。
严州，循德。开元户一千六百六十。乡十四。元和户一百一十六。乡四。
本汉郁林郡中溜县之地，乾封二年，于废昆州乐沙县置严州，仍改乐沙县为怀义县。州城南枕大江，当桂州往邕州之路。在严冈之上，因为名。
州境：东西一千四百四十一里。南北三百八十二里。
八到：北至上都四千四百五十里。东北至东都四千一百二十五里。西南至宾州一百九十里。南至澄州二百二十六里。东北至柳州陆路二百里。
贡、赋：管县二：循德，来宾。
循德县，下。郭下。武德四年，析桂林立阳德县，其年又改名循德县。本属柳州，永徽初割入严州，仍为州理。
古郎山，在县西四十里。
都泥江，南去州一里。
来宾县，下。东至州二百里。本乐沙县也，乾封二年为怀义县，天宝二年改曰来宾，在都泥北，来宾水车，故以为名。
融州，融水。下。开元户一千七百七。乡一。元和户二百四十二。乡五。
本汉郁林郡潭中县地也，自汉迄宋不改。萧齐于此置齐熙郡，梁大同中又于郡理置东宁州。隋开皇十八年改为融州，废齐熙郡为义熙县。大业二年州废。武德四年平萧铣，于义熙县复置融州，因州界内融山为名。
州境：东西四百四十七里。南北四百九十七里。
八到：北至上都取桂州路四千一百九十五里。东北至东都三千九百三十五里。
东至桂州四百九十五里。南至柳州水路三百八十里。陆路二百三十里。
贡、赋：开元贡：黄藤，防风。元和贡：金二两，桂二十五斤。
管县二：融水，武阳。
融水县，下。郭下。隋开皇十八年，改齐熙郡为义熙县，属融州，武德六年改为融水。
铜鼓山，在县西南二十五里。
融溪水，在县北五十二里。
武阳县，下。东北至州八十里。隋开皇十九年，析义熙县置临县，永徽元年废入融水，龙朔二年重置，改为武阳。
武阳溪水，在县东一十里。
龚州，临江。下。开元户二千四百二十。乡十五。元和户二百七十六。乡十五。
古越地也，汉平南越，置苍梧郡，今州即苍梧郡猛陵县之地。晋分猛陵置永平郡，又为隋永平郡之武林县地也。贞观三年，于此置燕州。七年移燕州于今州东六十五里，于燕州旧理置龚州都督府，因龚江为名也。
州境：东西南北八到：西北至上都取梧、桂路四千五百七十五里。北至东都四千三百一十五里。北至象州三百一十里。南至绣州一百七十四里。东至藤州一百四十里。西至浔州溯流一百三十里。正北微东至蒙州二百三十里。
贡、赋：开元贡：银二十两。元和贡：管县五；平南，武林，隋建，大同，阳川。
平南县，下。郭下。本汉猛陵县地，贞观七年于此置平南县，属龚州。
燕石山，在县东南一十里。
龚江，一名浔江，亦名都泥江，在县南五十步。
武林县下。西北至州二十五里。本汉猛陵县地，宋元嘉二年置武林县，属永平郡，隋属藤州，贞观七年割属龚州。
浔江，东南去县十五里。
隋建县，下。西北至州八十里。隋开皇十九年，分武林县置，属藤州，贞观七年割属龚州。卢越水，在县东南一百一十步。
大同县，下。南至州七十五里。本汉郁林郡布山县之地也，贞观七年于此置大同县，属龚州。花怜水，在县东北二十步。
阳川县，下。东南至州四十里。本汉布山县地，贞观七年于此置西平县，属龚州，天宝元年改为阳川。
仙人山，在县东北三十里。当江，南去县三十五里。
浔江，南去县三十五里。
富州，开江。下。开元户一千三百一十一。乡四。元和户二百四十三。乡四。
禹贡荆州之域。汉平南越，置苍梧郡，今州即汉苍梧郡之临贺县地也。梁武帝分临贺郡置南静郡，隋开皇中废。武德五年重置静州，贞观八年改为富州。因富川水为名也。
州境：东西一百七十六里。南北一百八十里。
八到：西北至上都四千九百五里。北至东都三千八百三十五里。东南沿流至梧州三百二十里。西北至昭州一百六十里。东北至贺州三百一十里。西至蒙州九十里。
贡、赋：开元贡：班布，银。元和贡：班布五匹。
管县三：龙平，开江，思勤。
龙平县，下。郭下。本汉临贺县地，梁于此立南静郡，隋开皇十一年废，以龙平县属桂州。贞观八年改置富州，县割属焉。
漓水，东去县二十一步。
富川水，经县南，又东入漓水。
开江县，下。北至州一百里。本汉猛陵县地，梁于此置开江郡，隋开皇十年罢郡为县，以属静州，大业二年废。武德五年复置，属梧州，神龙元年割属富州。
桂江，在县西四里。
思勤县，下。南至州一百四十里。圣历元年分龙平县置，二年于县置武安州，开元二年废，以县属富州。
富川水，在县东五十步，南流。
印冈山，在县北四十五里。
蒙州，蒙山。下。开元户一千六百三十七。乡〔七〕元和户二百七十二。乡七本汉苍梧郡地，今州即汉苍梧郡之荔浦县也。隋开皇十年，分置隋化县，属桂州。武德五年于此置南恭州，贞观八年改为蒙州，因蒙水以为名。
州境：东西南北八到：西北至上都四千五十二里。北至东都三千七百九十二里。南至龚州三百五十里。西南至象州三百五十里。东至富州九十里。北至桂州三百四十七里。
西北至桂州荔浦县八十里。
贡、赋：开元贡：麸金。元和贡：麸金十两。
管县三：立山，正义，正区。
立山县，下。郭下。隋开皇十年分荔浦置隋化县，属桂州。武德五年置立山县，属荔州，改属蒙州。
蒙水，旧名泾水，在县北二里。
正义县，下。东南至州三百里。武德五年分荔浦县置，属荔州，改属蒙州。
蒙水，在县南四里。
乳穴二。
东区县，下。西北至州八十里。武德五年分荔浦县置。
泾水，西北去县三十五里。
葛峨镇，在县城内。
思唐州，武郎。下。开元户乡元和户六十一。乡二。
永崇二年，前桂州司马夏侯处廉奏割龚、蒙、象三州置。开元二十四年奏为羁縻州，建中元年为正州额。
州境：东西南北八到：西北至上都四千二百一十里。东北至东都三千九百五十里。东至富州三百五十里。西至象州一百八十里。南至龚州一百四十里。北至蒙州一百六十里。
贡、赋：开元贡：银十两。
管县二：武郎，平原。
武郎县，下。郭下。与州同时置。前临驼礼江。
唐岭，在县西南四十里。与平原县分界。
平原县，下。东北至州八十里。与州同时置。前临思洪江。

●卷第三十八
◎岭南道五▲邕管经略使邕州贵州宾州澄州横州钦州浔州峦州安南都护府交州爱州州峰州陆州演州已上朝贡。长州郡州凉州武安州唐林州武定州贡州已上附贡。兼管羁縻州三十二。
邕州，郎宁。下都督府。开元户一千六百二十四。乡十二。元和户乡今为邕管经略使理所。
管州八：邕州，贵州，宾州，澄州，横州，钦州，浔州，峦州。县三十三。
古越地也，秦并南越，为桂林县地。在汉，为郁林郡之领方县地也。晋于此置兴郡。隋开皇十四年废晋兴郡为晋兴县，属简州，大业三年州废，以县属郁林郡。武德四年，于此置南晋州，贞观六年改为邕州，因州西南邕溪水为名。乾封二年置都督府，后为夷獠所陷，移府于贵州。景云二年，州界平定，复于邕州置都督府。
州境：东西南北八到：北至上都取象州路四千七百七十五里，取藤州路五千四十五里。北至东都四千五百八十五里。东至钦州三百三十里，西南至州二百八十里。西南至安南一千里。东北至澄州二百四十里。
贡、赋：管县七：宣化，武缘，晋兴，朗宁，思笼，封陵，如和。
宣化县，下。郭下。本汉领方县地，隋开皇十四年于此置晋兴县，十八年改为宣化县，属郁林郡。武德四年属南晋州，贞观六年改为邕州。
郁江水，经县南，去县二十步。
左溪、右溪、在县东，西流至县东南，同注郁江。
武缘县，中。西至州一百里。本汉领方县地，隋开皇十一年于此置武缘县，属缘州，大业三年废，武德五年又置。
郁江水，经县南，去县三十步。
都棱镇，在县西，水路一百里。
晋兴县，中下。南至州一百里。本汉领方县地，晋于此置晋兴县，隋开皇十四年省，武德五年又置。
郎宁县，中下。南至州一百八十里。本汉增食县地，武德五年分置朗宁县，属南晋州，改属邕州。
思笼县，中下。东至州三百里。
封陵县，中下。西南至州一百里。右二县，并景云后置。
如和县，中下。东北至州九十里。本汉合浦县之地，武德五年析钦南宾、安京二县地置如和县，因县西南四十里如和山为名，属钦州，景云二年割属邕州。
贵州，怀泽。下。开元户三千六百二十九。乡十九。元和户。
本西瓯骆越之地，秦并天下，置桂林郡。尉佗王越，改桂林为郁州，后又为桂林。元鼎六年，平南夷，改桂林为郁林郡。梁时于郡置南定州。隋开皇十年罢郁林等郡，改南定州为尹州，大业二年改尹州为郁州。三年罢州，为郁林郡。隋末陷贼，武德四年平萧铣，于郡置南州尹州，并置总管府，八年改南尹州为贵州。
州境：东西一百三十七里。南北二百一十八里。
八到：西北至上都取梧、桂州路四千八百七十五里，取象州路四千五百八里。
东北至东都四千六百三十五里，取象州路四千三百二十五里。东北沿流至浔州二百一十五里。陆路一百四十里。东至绣州一百里。南至郁林州一百四十里。西南沿流至横州一百七十里。西至宾州二百二十五里。北至象州三百一十里。
管县四：郁州，怀泽，义山，潮水。
郁林县，上。郭下，本汉广郁县地，吴改为阴平，晋改为郁平。隋开皇十年，于此置郁林县，属郁林郡，武德四年属贵州。
显朝冈，在县北二十里。陆绩为太守，每登此冈，制浑天图。
郁江水，南去县十五步。
石井，亦名司命井，在县北二里。竭则人疾疫，岁不登。
怀泽县，下。北至州一百里。本汉广郁县地，武德四年置。
义山县，下。东北至州八十里。本汉广郁县地，隋开皇十年置马度县，因县南三十里马度山为名。武德四年改为马岭，天宝元年改为义山。
潮水县，下。东至州五十里。本汉广郁县地，武德四年分置潮水县。
浮溪水，在县南三十步。
宾州，领方。下。开元户一千八百九十五。乡十一。元和户古越地也。今州即汉郁林郡之领方县地，至隋不改。隋乱陷贼，贞观五年析澄州三县于此置宾州。
州境：东西一百三十一里。南北六十三里。
八到：北至上都四千五百九十五里。东北至东都四千三百三十五里。西南至邕州二百四十五里。西北至澄州八十八里。东至贵州二百二十五里。东北至严州一百九十里。
贡、赋：开元贡：银，筒布，蕉布。
管县三：领方，琅琊，保城。
领方县，下。郭下。本县旧县也，吴改为临浦县。隋复为领方，属郁林郡。
武德四年属南方州贞观五年割属宾州。
都婪水，下。西北至州二十五里。武德四年析领方县置，属南方州。贞观五年，割属宾州。
琅琊水，县西一里。
保城县，下。西至州五十里。本汉广郁县地，属郁林郡。梁置安成郡，隋改县，属郁林郡。贞观五年割入宾州，至德二年改名保城。
可零水，出县西平地，北流。
澄州，贺水。下。开元户二千一百六十五。乡十二，元和户古越地也。今州即汉郁林郡之领方县地，汉领方县，今宾州领方县，自汉迄隋，其地不改。隋乱陷贼，武德四年平萧铣，于此置南方州，贞观八年改为澄州。
州境：东西三百五十三里。南北三百三里。
八到：北至上都四千六百三十五里。东北至东都四千三百七十五里。东至贵州三百四十一里。西至邕州三百三十九里。南至宾州八十八里。北至严州三百三十里。
贡、赋：开元贡：银。
管县四：上林，无虞，止戈，贺水。
上林县，下。郭下。本汉领方县地，武德四年分置上林县，在上林洞口，因以为名。都沣水，在县北一百步。
无虞县，下。西南至州三十六里。武德四年析领方县置，属南方州，后改属澄州。罗富山，在县西五里。
都沣水，在县北一里。
止戈县，下。东至州八十里。武德四年析领方县置，属南方州，改属澄州。
贺江水，一名都泥江，在县北一百九十里。
贺水县，中下。西南至一百九十里。武德四年析柳州马平县置，属南方州，改属澄州。都泥江，在县北一百四十里。
横州，宁浦，下。开元户一千三百七十八。乡十七。
古越地，赵佗王越地，亦属之。汉平南越，置合浦郡，今州即汉合浦郡之高凉县地也。在今高州界。晋于合浦北部置宁浦郡，隋开皇十年废为县，以属简州。
十八年改简州为缘州，大业三年废州入林郡。隋末陷贼，武德四年平萧铣重置南简州，贞观八年改为横州。至德移于旧州东七里郁江北岸。
州境：东西一百三十二里。南北二百一十一里。
八到：北至上都取贵、象州路四千七百五十里，取藤州水路四千一百七十五里。东北至东都四千三百九十五里。东北至贵州水路一百七十五里。西南至钦州水陆相兼三百一十一里。
管县四：宁浦，乐山，淳风，岭山。
宁浦县，下。郭下。本汉高凉县地也，吴分为宁浦县，隋开皇时属郁林郡，贞观中属横州。
郁江水，俗名蛮江水，北去县十步。
乐山县，下。西至州水路一百二十里。本汉郁林郡雍鸡县地，陈于此置乐阳郡。隋开皇十年废郡，改为乐山县，属缘州。大业初改属郁林郡，贞观八年改属横州。
蛮江，南去县七步。
淳风县，下。西南至州九十里。武德四年析宁浦县之北界置。
鳄江水，经县西，去县一百步。
岭山县，下。东至州一百里。本汉高凉县之地，梁于此置岭山郡，隋开皇十年废郡为县，属郁林郡，武德四年改属横州。
蛮江，北去县五步。
钦州，宁越。下。开元户二千二百八十。乡十二。
古越地，非九州之域。尉佗王越，地亦属焉。汉平南越，置合浦郡，今州即合浦郡之合浦县地。按合浦在廉州界，宋分合浦置宋寿郡。梁武帝于今钦江县南三里置安州，隋开皇十八年改安州为钦州，取钦江为名也。大业三年改为宁越郡，武德四年平萧铣，改为州，仍为都督府，贞观元年罢都督府，复为州。
州境：东西六百七十三里。南北四百四十里。
八到：北至上都五千五十五里。东北至东都四千八百五里。东北至横州三百一十里。东至廉州三百三里。西南至陆州七百四十里。
贡、赋：开元贡：银，金。
管县五：钦江，安京，遵化，内亭，灵山。
钦江县，下。郭下。本汉合浦县之地，宋于此置宋寿郡，隋开皇十九年罢郡为钦江县，属钦州。皇朝因之。
丰子岭，在县北一百二十里。
钦江，在县东二百步。
西零戍，在县南三里。
安京县，下。西北至州七十里。梁武帝分宋寿郡于此置安京郡，隋开皇十年废郡为县，属钦州。皇朝因之。
罗浮山，在县北十里。俗传似循州罗浮山，因名之。
遵化县，下。西南至州二百八十里。隋开皇二十年置，本合浦县地也。
钦江水，源出县东北博山。
内亭县，下。东南至州一百里。本汉合浦县地，隋开皇十一年置，名新化县，十八年改名内亭，属钦州。皇朝因之。因内亭水为名。
灵山县，下。南至州九十六里水路一百二十里。隋开皇十八年，于州北西十八里置南宾县，贞观十年移于峰子岭南，天宝元年改为灵山县。今南四十里谓之水步，即是钦州北来人，溯流舍舟登陆处。
浔州，浔江。下。开元户一千七百一十六。乡五。
本汉合浦郡地，贞观七年分置浔州，取北浔江为名。十二年废入龚州，长寿元年又割龚州桂平、皇化、大宾三县重置浔州。
州境：东西南北八到：北至上都四千六百九十五里。东北至东都四千一百七十五里。东北沿流至龚州一百二十里。西南溯流至贵州二百里，陆行一百里。南至绣州八十里。
西北至象州陆路二百一十里。
贡、赋：管县三，桂平，皇化，大宾。
桂平县，下。郭下。梁于此置桂平郡，隋开皇十年罢郡为县，属郁林郡。贞观七年，于县置浔州，十二年废，以县属龚州。后复置，县又属焉。
皇化县，下。西至州三十里。隋开皇十一年置，因县东一里皇化水为名。大业二年废，贞观七年复立。
大宾县，下。西至州四十里。隋开皇十五年分桂平县置，以县西北宾水为名。
武德七年，曾于县置浔州，后移于桂平县。
峦州，永定。下。本汉领方县地，贞观末、永徽初置。后以蛮、獠背叛废，于其城置驿，开元十五年李商隐重奏置。
州境：东西南北八到：（西）〔东〕北至上都取横、象州路四千八百五十五里。（西）〔东〕北至东都四千六百三十五里。西溯流至邕州一百五十里。东沿流至横州一百三十里。北至澄州抵大山，无路。
贡、赋：管县三：永定，武罗，灵竹。
启定县，下。郭下。
武罗县，下。北至州七十里。
灵竹县，下。西至州九十里。
右三县与州同置。
安南，〔交趾。上都护府。〕开元户二万五千六百九十四。乡五十五。元和户二万七千一百三十五。乡五十六。今为安南都护府理所。
管州十三：交州，爱州，州，峰州，陆州，演州，已上朝贡。长州，谅州，武安州，唐林州，武定州，贡州。已上附贡。县三十九。羁縻州三十二。
古越地也，秦始皇平百越，以为桂林、象郡，今州即秦象郡地也。赵佗王南越，地又属焉。元鼎六年平吕嘉，遂定越地，以为南海、苍梧、郁林、合浦、交趾、九真、日南、珠崖、儋耳九郡，元封五年置刺史以部之。名曰交趾者，交以南诸夷，其足大趾广，两足并立则交焉。汉本定为交趾刺史，不称州，以别于十二州。建安八年，张津为刺史，士变为太守，共表请立为州，自此始称交州焉。
吴黄武五年，分交趾、日南、九真、合浦四郡为交州，南海、郁林、苍梧三郡为广州，寻省广州，还并交州，以番禺为交州理所，后又徙于交趾。晋太康中，徙理龙编。隋开皇十年，罢交趾郡为玉州，仁寿四年置总管府，大业三年罢州，复为交趾郡。武德四年又改为交州总管府，永徽二年改为安南都督府，至德二年改为镇南都护府，兼置节度，大历三年罢节度置经略使，仍改镇南为安南都护府，贞地六年又加招讨处置使。
府境：东西五百一十六里。南北七百九十一里。
八到：北至上都六千四百四十五里，水路六千六百四十里。北至东都五千七百八十五里，水路六千三百八十里。西北至峰州一百三十里。西南至爱州五百里，水行七百里。东至大海水路约四百里。东北至陆州水行一百九里。西北至姚州水陆相兼未有里。
贡、赋：开元贡：孔雀，蕉布，犀角，蚺蛇胆，鹦鹉，金，草豆{艹寇}，龙花蕊，翡毛，翠毛，鲛鱼皮，槟榔，黄屑，白露藓。
管县八：宋平，武平，平道，太平，南定，朱鸢，交趾，龙编。
宋平县，上。郭下。本汉日南郡西卷县地，宋分立宋平县，属九德郡，后改为宋平郡。隋开皇十年改属交州。武德四年于此置宋州，贞观元年废宋州，改属交州。
慈廉水，经县南二里。
苏晋江，南去县二百里。
安阳王故城，在县东北三十一里。盖昔交州之地。
连娄音莲篓。故城，在县西七十五里。本汉县，属交州郡，有羞官。后汉交趾史理于此，后徙龙编。
武平县，中下。西南至府九十里。本扶严夷城地也，吴归命侯建衡三年破扶严夷，置武平郡，隋开皇十年废郡立崇平县，属交州。武德四年改名武平。
平道县，中下。西北至府五十里。本扶严夷地，吴时开为武平郡，立平道县属之，隋开皇十年废郡，县属交州。
仙山，县东北十三里。隐嶙数百里，则龙编之西门也。
太平县，中下。西南至府六十里。本扶严夷地，隋开皇十年分武平置隆平县，开元二年改名太平。
南定县，中下。东北至府六十里。本汉连娄县地，贞元七年于此置南定县。
其旧南定县在今县东南二百余里，羁縻长州侧近，开元十年后废。
朱鸢县，上。东南至府五十里。本汉旧县，属交趾郡，至隋不改。武德四年于此置鸢州，贞观元年废，县属交州。
朱鸢江，北去县一里。后汉马援南征，铸铜船于此，扬排然火，炙船头令赤，以ㄡ涌浪及杀巨鳞横海之类。
交趾县，中下。东南至府一十五里。本汉龙编县地，隋开皇十年分置交趾县。
武德四年于此置慈州，贞观元年州废，县属交州。
泊江水，西北自崇平县界流入至此，故名。
慈廉水，北去县四十步。
龙编县，中下。西北至府四十五里。本汉县，属交趾郡。立县之始，蛟龙盘编于江津之间，因以为瑞，而名县也。武德四年于此置龙州，贞观元年州废，县属交州。
朱鸢江，在县北，即榆水之一源也。卢循之寇交州也，刺史杜慧度率军水步，晨出南津，以火箭攻之，烧其船舰，一时溃散，循亦中矢，赴水而死。
交州故城，在县东十四里。吴时刺史陶璜所筑。
石九子母祠，在县东十四里。
爱州，九真。下。开元户一万四千五十六。乡二十九。元和户五千三百七十九。乡八。
秦象郡地也，汉元鼎六年平南越，置九真郡，领胥浦、居风、都庞、音龙。
余发、咸、无切、无编七县，属交趾刺史。梁武帝于郡理置爱州，隋大业三年改为九真郡。武德五年，丘和归国，罢郡复为爱州。
州境：东西二百八十二里。南北四百一十里。
八到：东至上都六千四百七十五里。北至东都六千二百一十五里。东至海州一百四十里。东北至长州水行四百五十里。西至小獠界水行一百九十里。南至演州二百五十里。西北至小獠栅三百里。西北至安南都护府五百里，水路七百里。
贡、赋：开元贡：孔雀尾。赋：绵。元和贡：孔雀尾十具，翡尾一百枝，槟榔五百颗，犀角二十斤。
管县五：九真，安顺，崇平，日南，军宁。
九真县：下。郭下。本汉居风县地，吴改居风为移风。隋开皇十七年，分移风置县，属爱州，后汉任延为真太守，旧俗以射猎为业，不知牛耕，人常告籴，交趾每致困之。■乃■非■器，■之恳，百姓充给。
居风山，在县西四里。上有风穴，长风自是出焉。其山出金。
珍山，在县西三里。
安镇山，在县南三十一里。出石磬，胜于湘州零陵者。
安顺县，下。西北至州九里。本汉居风县地，吴改为移风，又分置常乐县，属九真郡。隋开皇十年改属爱州，十六年改为安顺县。皇朝因之。
浮岳山，在县西五里。
崇平县，下。北至州三十里。本汉居风县地，晋于此立高安县，属九真郡。
隋开皇十年改属爱州，十八年改高安为隆安，开元元年改为崇安，至德二年又改为崇平。
日南县，下。北至州三十里。本汉居风县地，晋分置津梧县，隋开皇十年析置日南县，属爱州，皇朝因之。
凿山，在县北一百三十里。昔马援征林邑，阻风波，用凿此山弯为通道，因以为名。
海，在县东七十里。
军宁县，下。东南至州二十里。本汉都庞县地，晋分立军安县，属九真郡。
隋开皇十年改属爱州。至德二年改名军宁。
州，日南。下府。开元户六千六百四十九。乡十四。元和户三千八百四十二。乡六。
古越地，九夷之国，越裳氏重九译者也。在秦为象郡。汉平南越，又置九真。
吴归命侯天纪二年，分九真之咸县置九德县，属交州。梁武帝于此置德州，隋开皇十八年改为州，取咸县为名也。大业三年改为日南郡。武德五年改为南德州，仍置总管府，贞观元年改为州，兼管羁縻州六。
州境：东西南北八到：北至上都六千八百七十五里。东北至东都六千六百一十五里。东至海一百里。南至林邑国界一百九十里。北至演州一百五十里。
贡、赋：开元贡：象牙，沈香，翠毛，犀角，金箔，黄屑。
管县二：九德，越裳。
九德县，下。西至州五里。本吴所立，属九德郡，后改属州。
越棠县，下。西至州七十里。本吴所置，因越裳国以为名也，属九德郡。武德初属智州，后属州。
峰州，承化。下。开元户三千五百六十一。乡十五。元和户一千四百八十二。
乡八。
古夜郎国之地，按今新昌县界有夜郎溪。秦象郡之地。汉平南越，置交趾郡之{米鹿}泠县〔{米鹿}〕音弥，〔亦作{米尼}。〕地也。吴归命侯建衡三年，分交趾立新昌郡，陈于此置兴州，隋开皇十八年改为峰州。大业二年州废，以县属交州。武德四年又置峰州，兼管羁縻州二十八。
州境：东西九十七里。
八到：北至上都六千一百五十里。北至东都五千八百四十五里。东南至安南府一百三十里。南至漏口江一百里。北至羁縻南平州界二百里。
贡、赋：开元贡：八蚕丝，槟榔，豆{艹寇}，蚺蛇胆。元和贡：豆{艹寇}三千三百颗，翠毛一百合，犀角四十斤。
管县二：嘉宁，承化。
嘉宁县，下。郭下。本汉{米鹿}泠县地，吴分其地立嘉宁县，后因之。
承化县，下。东南至州五里。本{米鹿}泠县地，天宝元年分置承化县。汉交趾{米鹿}泠女子徵侧及妹徵贰反，称王，伏波将军援讨平之，即此地也。
陆州，玉山。下。开元户一千九百三十四。乡六。元和户二百三十一。乡三。
本汉交趾郡地，梁大同元年于郡分置黄州，隋开皇十八年改为陆州，以在海南，有陆路通海北，因以为名。州在穷海，不生菽粟，又无丝绵，惟捕海物以易衣食，盖“岛夷卉服”之类也。
州境：东西七百一十里。南北五十四里。
八到：西北至上都水陆相兼六千一百二十里。西北至东都五千八百六十里。
东至廉州界三百里。东北至钦州六百里。西南至安南都护府百余里。
贡、赋：开元贡：玳瑁，甲香，{辟黾}皮。元和贡同。
管县三：宁海，乌雷，华清。
宁海县，下。郭下。本汉安海，武德四年又置海平，至德二载更今名。
罗佩山，在县东九里。其山在大海中也。
乌雷县，下。西北至州一里。本在州东水路三百里，总章元年置在海岛中，因乌雷州为名。大历三年，与州同移于安海县理。
狗理山，在县东四里。
华清县，下。西至州一里。本名玉山县，天宝元年改为华清。本在乌雷县北四十里。大历三年与州同移于安海县理。南枕大海。
官井山，在县东约五十里。相传越王过海，泊船于此，为无淡水，因凿石为井，因号焉。
演州，龙池，下。元和户一千四百五十。乡三。
古南越地，汉九真郡之咸县地也，自汉迄隋不改。武德五年于此置州，领安人、扶演、相景、西源四县。贞观元年，以德州为州，改此为演州，因演水为名。其州西控海，当中国往林邑、扶南之大路也。
州境：东西南北。
八到：北至上都六千七百二十五里。北至东都六千四百六十五里。北至爱州二百五十里。南至州一百五十里。东至大海六里。
贡、赋，开元贡：孔雀尾，黄屑，金薄。元和贡：金泊，黄屑。
管县三：忠义，怀，龙池。
忠义县，下。郭下。本汉咸县地，广德二年分置忠义县。
怀县，下。东至州二十四里。本汉咸县地，武德五年分置安人县，为演州理所。贞观二十四年废州，改安入县为怀恩，天宝二年又改为怀。广德二年复置演州，仍移理忠义县。
龙池县，下。南至州二百五十里。本汉无编县地也，盖夷獠所附，免其徭役，故以“无编”为名。后汉省，垂拱二年，于此置龙池县，仍于县理立山州，广德二年废山州，以县属演州。大海，在县东四里。
附贡州长州，文阳。下。西北至府约一百里。
管县四：文阳，铜蔡，长山，其常。户都六百四十八。
贡：金。
郡州，西北至府约一百五十九里。
管县二：郡口安乐。户都三百三十五。
贡：白蜡二十斤，孔雀尾二具，蚺蛇胆二枚。
谅州：西北至府约二百里。
管县二：文谅，长上。户都五百五十。
贡：白蜡二十三斤。
武安州，武曲。西至府约一百八十里。
管县二：武安，临江。户都四百五十六。
贡：朝霞布食单。
唐林州，北至府约一千里。
管县二：唐林，安远。户都三百一十七。
贡：白蜡二十斤。
武定州，东至府三百二十里。
管县二：扶耶，潭ㄝ。户都一千二百。
贡：翠毛二百二十合。
贡州：西南至府二百五十里。
管县二：武兴，古都，户都三百十八。
贡：翠毛三百合。

●卷第三十九
◎陇石道上▲秦州渭州武州兰州河州鄯州廓州岷州洮州叠州芳州宕州临州临州秦州，天水。中府。开元户二万五千七。乡三十九。
禹贡雍州之域。古西戎地，周孝王时，其地始为秦邑。孝王使非子主为于、渭之间，马大蕃息，孝王邑诸秦，使为附庸，今天水陇西县秦亭秦谷是也。其后秦仲始大，襄公列为诸侯。武公伐わ戎，灭而县之，今州理上わ，即秦之旧县也。
始皇分天下为三十六郡，此为陇西地。汉武帝元鼎三年，分陇西置天水郡。郡前有湖水，冬夏无境减，取天水名，由此湖也。王莽末，隗嚣据其地。后汉建武、永平之后，改天水曰汉阳郡。魏分陇右为秦州，因秦邑以为名，后省入雍州。晋复改汉阳为天水郡，武帝泰始中又立秦川郡，与州同理。隋开皇三年罢郡，所领县并属州。大业三年罢州，为天水郡。隋末陷于盗贼，武德二年讨平薛举，改置秦州，仍立总管府。天宝元年改为天水郡，乾元元年复为秦州。宝应二年陷于西蕃。
州境：东西四百三十九里。南北五百五十五里。
八到：东至上都八百里。东至东都一千六百六十里。东〔北〕至陇州三百六十里。西〔北〕至渭州三百里。西南至成州二百里。东北至原州四百六十里。
贡、赋：管县五：上わ，伏羌，陇城，清水，成纪。
上わ县，上。郭下。本わ戎地，秦伐わ戎而置县焉。汉属陇西郡，晋属天水郡。后魏以避道武帝讳，改曰上わ，废县为镇。隋大业元年复为上わ县，属天水郡。武德二年属秦州。
れ冢山，在县西南五十八里。漾水之所出也，东流为汉水。
渭水，在县北十三里。西自伏羌县界流入。
段谷水，源出县东南山下。蜀将姜维，为邓艾破于段谷，星散流离，即此谷也。
司马宣王垒，俗名上募城，在县东二里。魏明帝太和五年，诸葛亮寇天水，诏大将军拒之，此其垒也。
诸葛亮垒，俗名下募城，在县东二里。初，亮出，议者或欲自芟上わ左右麦以夺贼食，帝不从，又勒令护麦。及宣王与亮相持，赖此麦以为军粮。
姜维垒，在县北八里。
汉高祖庙，在县东北五里。隗嚣自立为大将军，聘平陵人方望为军师，劝嚣立高祖庙，以取信于人。
伏羌县，中。东北至州一百二十里。本冀戎地，秦伐冀戎而置县焉。汉冀县，属天水郡。后汉隗嚣自称西伯，都于此。后魏以冀为当亭，周为黄瓜，隋大业二年，改黄瓜为冀城县。武德三年初立伏州，仍置伏羌县，八年罢伏州，以县属秦州。
朱圉山，在县西南六十里。上有石鼓，不击自鸣，则有兵起。
渭水，经县北，去县一里。
县城，本秦冀县也，隗嚣称西伯都比，时冀人有谣曰：“出冀门，望羝群，有一跛人欲上天，谓天可上，地上安得人。”嚣卒败。
陇城县，中。西南至州一百二十里。本汉略阳道，属天水郡。初，隗嚣之据冀城也，来歙从上道袭得略阳城，嚣仍使王元拒陇坻，牛邯军瓦亭，嚣自率众攻略阳道。隋开皇〔三〕年罢郡，河阳县徙理焉，六年改为陇城县。
大陇山，在县东一百里。
略阳川水，北去县三十步。
瓦亭山，在县东北二百余里。隗嚣使将牛邯守处。其山亦入原州界。又有街泉亭，蜀将马谡为魏将张所败。
清水县，中下。西南至州一百二十五里。本汉旧县也，属天水郡。后魏分略阳置清水郡，隋开皇三年罢郡，县属秦州。
少陇山，一名陇坻，又名分水岭。隗嚣时，来歙袭得略阳，嚣使王元拒之。
陇坂九回，不知高几里，每山东人西役，升此瞻望，莫不悲思。陇上有水，东西分流，因号驿为分水驿，竽人歌曰：“陇头流水，鸣声幽咽，遥望秦川，肝肠断绝。”东去大震关五十里。上多鹦鹉。
成纪县，中。东南至州一百里。本汉旧县，属天水。伏羲氏母曰华胥，履大人迹，生伏羲于成纪，即此丘也。周成纪县，属略阳郡，隋开皇三年罢郡，县属秦州。皇朝因之。
瓦亭川水，东去县一十五里。
渭州，陇西。下。开元户五千二百三十二。乡一十四。
禹贡雍州之域。古西戎地。战国时羌、戎杂居其地，秦昭王伐得义渠戎，始置陇西郡。按天水有大坂名曰陇坻，郡处坻西，故曰陇西。有锨官、盐官。汉末隗嚣窃据，建武十年嚣降，陇右平，仍旧为郡。灵帝分立南安郡，魏于此置镇守，邓艾曰：“蜀师来而为一，我分为四以御之。”谓狄道、陇西、南安、岐山西处。
齐王嘉平五年，蜀将姜维围南安、襄武，皆不克。后魏庄帝永安三年，于郡置渭州，因渭水为名。禹贡“导谓自鸟鼠同穴”，山在州西一百二十九里渭源界。隋大业三年罢州，复置陇西郡。隋乱陷贼，武德元年，西土底平，复置渭州。宝应二年陷于西蕃。
州境：东西三百六十六里。南北三百八十六里。
八到：东至上都一千一百里。东至东都一千九百六十里。东南至秦州三百里。
西南至岷州二百二十六里。东北至原州五百五十里。西北至临洮军一百九十里。
贡、赋：开元贡：秦艽，麝香。赋：布，麻。
管县四：襄武，渭源，陇西，鄣。
襄武县，上。郭下。本汉旧县也，属陇西郡。隋开皇三年罢郡，县属渭州，大业三年复属陇西郡。武德元年，改属渭州。
渭水，北自渭源县界流入。
六泉水，在县东北原上。泉源有六，因以为名。
渭源县，上。正东微南至州九十里。本汉首阳县，属陇西郡。西魏文帝分陇西置渭源郡，因渭水为名也。隋开皇三年罢郡，县属渭州。
鸟鼠山，今名青雀山，在县西七十六里。渭水所出，凡有三源并下。其同穴鸟如家雀，色小青；其鼠如家鼠，色小黄。近穴溲溺气甚辛辣，使人变逆呕吐，牛马得此气，多疲卧不起而大汗。
陇西县，上。西至州五十里。本汉<豕原>道县也。音桓。属天水郡。后汉末于此置南安郡，隋开皇元年废郡，移武阳县名于郡理，属渭州，八年改武阳为陇西。
安都山，在县西四十九里。
落门水，出县东南落门谷。后汉建武十年，来歙大破隗嚣于落门，即此。渭水，经县南。
鄣县，上。东北至州六十里。本汉鄣县也，属陇西郡，永元元年封耿秉为鄣侯是也。永嘉南渡，县遂废焉。后魏宣武帝复置，属略阳，隋开皇三年罢郡，县属渭州。
龙马山，在县西四十里。
鄣水，南去县一里。
盐井，在县南二里。远近百姓仰给焉。
武州，武都。下。开元户三千四百五十三。乡十二。
禹贡梁州之域。古西戎地也。战国时，白马氐居焉，氐即西戎之别种也。元鼎六年，开白马氐，以其地为武都郡。魏太祖以杨阜为武都太守。及刘备取汉中，魏文帝徙武都于美阳，即今好县界也。后诸葛亮使将攻武都、阴平，遂克定二郡，其地始入于蜀。蜀平后，晋复以为郡。及永嘉南迁，中原背叛，武都又为氐杨茂搜所据，群氐推以为王。其后杨难当为宋所破，其苗裔复拥众据武都之仇池山，在今成州界。后魏平仇池，于仙陵山东置武都镇，宣武帝于镇城复置武都郡，废帝改置武州。隋大业三年又改为武都郡，武德元年复为武州。
州境：东西二百五十六里。南北二百九十里。
八到：东北至上都一千三百里。东北至东都二千六百里。东至兴州三百五十一里。西北至宕州二百五十里。南至文州二百五十里。北至成州三百八十里。
贡、赋：开元贡：蜡烛，椒。赋：布。
管县三：将利，福津，盘是。
将利县，中下。郭下。本汉羌道县地，后魏于此置石门县。周闵帝改为将利县，属武都郡。隋开皇三年罢郡，县属武州，皇朝因之。
仙陵山，在县西六里。
武都有紫水，泥亦紫，汉朝封玺书用紫泥，即此水之泥也。又出上品雄黄，色如鸡冠。
羌水，一名陵水，经州城南二里。
福津县，中下。西北至州六十六里。本后魏之武阶郡也，属南秦州。文帝又置福津县，属武阶郡。隋开皇三年罢郡，移福津县于郡置焉，属武州。皇朝因之。
陇东山，在县北四十五里。
盘是县，中下。西北至州一百五十里。本汉河池县地也，后魏废帝于此置武阳郡，领盘是县。隋开皇三年罢郡，县属武州。皇朝因之。
盘是山，在县东南七十三里。
县城，魏邓艾与蜀将姜维相持，于此筑城，置茄芦戍，后于此置县。
兰州，金城。下。开元户四千。乡一十五。
禹贡雍州之域。古西羌地也。秦并天下，是为陇西郡。汉武帝降匈奴，以其地置武威、酒泉、张掖、郭煌四郡，又分陇西置天水郡。昭帝六年，分陇西、张扒以为金城郡，今州即金城郡之旧地也。初筑时得金，故曰金城。又言金取其坚固。领县十三。宣帝又置金城属国，以处降羌。平帝元始四年，金城塞外羌献鱼盐之地内属，汉遂得西王母石室，以为西海郡，理龙夷城，即今河源军西一百八十里威戎城是也。后汉建武十三年，省金城入陇西郡，明帝永平元年复立。永嘉末，前凉张轨分立晋兴郡，张徙金城县，即今州理是也。西秦乞伏朝归都苑川，南凉秃乌孤都广武，皆此地也。苑川在今五泉县，至乞伏慕末为赫连定所灭。
广武，至秃亻辱檀，为乞伏炽所灭。隋开皇元年立为兰州，置总管府，取皋兰山以为名。大业三年罢州，为金城郡。武德二年讨平薛举，复置兰州，八年置都督府，显庆元年罢，复为州。宝应元年陷于西蕃。
州境：东西二百一十七里。南北六百一十里。
八到：东南至上都一千四百六十里。东南至东都二千三百二十里。东至临州一百九十里。东北至会州三百八十里。西北至鄯州四百里。西南至河州是三百里。
贡、赋：开元贡：褐，野马皮。赋：麻。
管县二：五泉，广武。
五泉县，中下。郭下。本汉金城县地，属金城郡。前凉张徙金城郡理焉。
隋开皇三年罢郡，县属兰州。皇朝因之。
康狼山，京名热薄汗山，在县南一百四十里。西秦乞伏乾归太子炽磐，招结诸部二万七千，筑城于康狼山以据之，即此山也。
黄河，流经县北，去县二十里。
金城关，在州城西。周武帝置金城津，隋开皇十八年改津为关。
广武县，中下。南至州二百二十五里。本汉枝阳县地，前凉张骏三年分晋兴置广武郡，隋开皇三年罢郡置广武县，属兰州。大业二年改为允吾音铅牙。县，取汉旧名也，六年改为会宁县。武德三年，重置广武县。
琵琶山，在县西北一百五十里。北凉沮渠蒙逊恃其强，阴谋图周，周乃拥众南保琵琶山，即此也。
乌逆水，在县西南二十许里。水西有马蹄谷，汉武帝使李广利伐天宛，得天马，胡马感北风之思，遂顿绝羁绊而驰，晨发京城，食时至敦煌塞下，今谷中石上犹存蹄迹。
允吾故城，在县西南一百六十里。本汉县，属金城郡。
浩故城，在县西南一百三十里。汉县也，属金城郡。者，水流峡岸深若门也。河州，安乐，上。开元户五千二百八十三。乡一十四。
禹贡雍州之城。古西羌地也。汉昭帝分陇西、天水、张掖三郡立金城郡，今州即金城郡之χ罕县也。χ音浮。灵帝时，陇西宋建自称河平王，聚众χ罕，改元，置百官。献帝建安末，夏侯妙才讨平之。晋惠帝立χ罕护军。前凉张辄保据凉州，立为晋兴郡。张骏二十一年，以州界辽远，分置河州，以禹贡“导河积石，至于龙门”，积石州界，故曰河州。后乞伏炽磐，又自金城郡都于此。后魏平定秦陇西，改置χ罕镇。孝文帝太和十六年，改镇复为河州。隋大业三年罢州，改为χ罕郡。武德二年讨平李轨，改置河州。宝应元年陷于西番。
州境：东西二百二十八里。南北三百七里。
八到：东至上都一千四百六十里。东至东都二千三百二十里。东北至兰州三百里。西至廊州三百九十里。（东）南至洮州三百里。西北至鄯州三百里。
贡、赋：开元贡：麝香，麸金。赋：布，麻。
管县三：χ罕，凤林，大夏。
χ罕县，中下，郭下。本汉旧县，属金城郡。故罕羌侯邑，秦灭为县，后遂因之。
积石山，一名唐述山，今名小积石山，在县西北七十里。按河出积石山，在西南羌中，注于蒲昌海，潜行地下，出于积石，为中国河。故今人目彼山为大积石，此山为小积石。
凤林山，在县北三十五里。
河水，在县北五十里。河，下也。按四渎之中，河源最高，从高注下，故其流峻急。禹贡“导河积石，至于龙门”。又曰“导洛自熊耳”。按洛水出上洛西山，经熊耳之北，所言导者，皆谓纪所施功，不必自其源也。
凤林县，中下。东南至州八十里。本汉白石县地，后魏大统十二年，刺史杨宽于河南凤林川置凤林县，因以为名。仪凤元年，于河州西移安乡县理此，又名安乡，天宝元年改名凤林。
石门山，在县东北二十八里。山高险绝，对岸若门，即皋兰山门也。汉武帝元狩二年，霍去病出陇西，至皋兰，即此也。
离水，西去县二百步。
大夏县，中下。西北至州七十里。本汉旧县，属陇西郡。前凉张骏置大夏郡，县属焉。周改属χ罕郡。隋开皇三年罢郡，县属河州。
金剑山，在县西二十里。
大夏山水，经县南，去县十步。
镇西军，在州西一百八十里。开元三年，哥舒翰于索恭川置。
振威军，在天成军西一百余里。天宝十三年，哥舒翰攻吐蕃雕窠城置。
鄯州，西平。下府。开元户六千四百四十六。乡一十五。
禹贡雍州之域。古西戎地。春秋及秦、汉为羌胡所居。昭帝元始元年置金城郡，按今州界即金城郡地也。后汉献帝分置西平郡，属凉州。前凉张轨分西平置晋兴郡。张天锡以晋兴、西平二郡辽远，分为广源郡。后凉吕光改西平为西河郡，南凉秃乌孤自称武威王，徙都于此。弟亻辱檀迁于姑臧，后复徙理于此，为乞伏炽磐所并。后魏以西平郡为鄯镇，孝昌二年改镇立鄯州。隋大业三年罢州，复为西平郡。隋乱陷贼，武德二年讨平薛举，关、陇平定，改置鄯州。仪凤二年置都督府，后复为州，开元二十一年置陇右节度使，都管兵七万五千人，马一万六百匹。衣赐二百五十一万匹段。备西戎。统临洮军，开元中移就节度衙置。管兵五万五千人，马八千四百匹。河源军，州西一百二十里。仪凤二年中郎将李乙支置。管兵一万四千人，马六百五十三匹。白水军，州西北三十里。开元五年郭知运置。管兵四千人，马五百匹。安人军，河源军西一百二十里星宿川。开元七年郭知运置。管兵万人，马三百五十匹。振威军，州西三百里。开元中信安王置。
管兵千人。威戎军，州西三百五十里。开元二十六年杜希望置。管兵千人，马五十匹。绥和守捉，州西南二百五十里。开元二年郭知运置。管兵千人，今分为五百人。合川郡守捉，州南一百八十里。贞观中侯君集置。管兵千人。合川郡，今叠州。莫门军，洮州城内。仪凤二年置。管兵五千五百人，马二百匹。宁塞军，郭州城内。管兵五百人，马五十匹。积石军，廓州西一百八十里。仪凤二年置。
管兵七千人，马一百匹。镇西军，河州城内。开元二十六年杜希望置。管兵一万二千人，马三百匹。平夷守捉，河州城西南四十余里。开元二年郭知远置。管兵三千人。宝应元年没于西蕃。
州境：东西三百五里。南北二百一十五里。
八到：东南至上都一千九百六十里。东南至东都二千七百六十里。东南至兰州本百里。西至青海三百七十里。西南至廓州二百四十里。东北至凉州五百里。
贡、赋：开元贡：褐十匹，羚羊角两只。赋：布，麻。
管县三：湟水，鄯城，龙支。
湟水县，中。郭下。本汉破羌县地，属金城郡。魏分置西都县，属西平郡。
隋开皇三年罢郡，县属鄯州。十八年改为湟水县。皇朝因之。
土楼山，在县西一百三十里。下有土楼神祠。
湟水，名泊河，亦谓之乐都水，出青海东北乱山中，东南流至兰州西南入黄河。浩水，今谓之阖门水，经县东，去县五十五里。汉宣帝神爵元年，遣后将军赵充国击先零羌，充国欲罢骑兵，屯田以待其弊。计度临羌东至浩，羌虏故田，人所未垦，可二千顷已上。又理湟ɑ以西道桥七十所，令可至鲜水左右留步士万人屯田，为必禽之具。诏从之。充国竟以屯田之利，支解先零。
鄯城县，中。东至州一百二十里。仪凤二年分湟水县置。北枕湟水，西即土楼山。
龙支县，中。北至州一百三十五里。本汉充吾县也，属金城郡。后魏初于此置金城县，废帝二年改名龙支县，西南有龙支谷，因取为名。
积石山，在县西九十八里。南与河州χ罕县分界。
黄河，在县西南六十里。
廓州，宁塞。下。开元户三千九百六十四。乡禹贡雍州之域。古西羌地。汉宣帝时，西羌数背叛，后将军赵充国屯陇西，诸羌不敢后汉烧当等八种羌为寇，段击破之，诸羌弭定。献帝建安中，分金城置西平郡。南凉秃乌孤又以河南地为浇河郡。周建德五年于今州理西南达化县界浇河故城置廓州，盖以开廓边境为义。隋大业三年罢州，复为浇河郡。隋乱陷于寇贼，武德二年，西土平定，改置廓州。乾元年陷于西蕃。
州境：东西三百九十四里。南北四百九十里。
八到：东南至上都二千四百十里。东至东都三千九百六十里。东至河州三百九十里。西至吐蕃界树郭城三百二十里。南至新置曜武军二百里。北至新安夷骑八十里。
贡、赋：开元贡：麸金，大黄，戎盐，麝香。〔赋：布，麻。〕管县三：化城，达化，米川。
化城县，下。郭下。本后魏石城县地，废帝二年，因境内有化隆谷，改为化隆县。皇朝因之，先天元年改为化城县。
黄河，在县南八十步。
扶延山，在县东北七十里。多麋鹿。
达化县，下。东至州三十里。本后周置达化郡并达化县，隋开皇三年罢郡。
移县入郡廨，即今县是也。皇朝因之。
黄沙戍，在县东六十里。
米川县，下。西至州一百里。本前凉张天锡于此置邯川戍，后魏孝昌二年于戍城置广威县。贞观十年，于本县东一百二十里黄河岸置米川县，属河州，永徽六年移于河北，属廊州。
积石军，在州西南一百五十里。仪凤二年置。西临大涧，北枕黄河，即隋浇河郡所理。
宁边军，在积石军西，黄河北。
威胜军，在积石军西八十里宛肃城。
金天军，在积石军西南一百四十里洪济桥。
武宁军，在洪济桥东南八十里百谷城。
曜武军，在州南二百里黑硖川。
右宁边等五军，并天宝十三年哥舒翰奏置。
岷州，和政。下。开元户三千九百五十。乡一十四。
禹贡雍州之域。古西羌地也。禹贡“西倾、朱圉、鸟鼠”，按西倾山在洮州之西，今州处其东北，此则雍州之域明矣。在秦为陇西郡洮县也，自秦至晋不改。
后魏文帝始于此置岷州，南有岷山，因以为称，仍领同和郡，又改为临洮郡。隋开皇三年罢郡，属岷州，大业三年复为临洮郡。隋末沦陷寇贼，义宁二年改置岷州，天宝元年改为和政郡。乾元年元年复为岷州。上元二年因羌叛，陷于四蕃。
州境：东西一百六十三里。南北三百六十七里。
八到：东北至上都一千三百三十六里。东北至东都二千一百八十六里。东北至渭州二百二十六里。西南至洮州一百八十里。南至宕州三百八十里。北至临州三百四十里。
贡、赋：开元贡：龙须席，鹦鹉鸟，牛酥，雕翎。赋：布，麻。
管县三：溢乐，川，和政。
溢乐县，中下。郭下。本秦、汉之临洮县也，属陇西郡。后魏置同和郡，县属焉。隋开后三年罢郡，县属岷州，义宁二年改置溢乐县。
岷山，在县南一里。
崆峒山，在县西二十里。
州城，本秦临洮城也，后汉建初二年，金城陇西保塞羌皆反，车骑将军马防、长水校尉耿恭击平之，即此地也。
董卓台，在县北十五步。
秦长城，首起县西二十里。始皇三十四年并天下，使蒙恬将三十万众北逐戎狄，筑长城，起临洮至辽东，延袤万余里。川县，中下。西北至州七十里。本基城县，周明帝武成元年置。隋开皇九年省，义宁二年重置。先天元年改为川县，取县西川为名也。
和政县，中下。南至州三十二里。本后周洮城郡也，武帝保定元年郡省，置同和县，属同和郡，宣政元年改为和政县。隋开皇三年罢郡，县属岷州。皇朝因之。
和政府，在县西北七里。
洮水，西南自溢乐县界流入。
洮州，临洮。下。开元户三千七百八十四。乡七。
禹贡雍州之域。古西羌地也。自秦、汉至于魏、晋，皆诸羌所居。至后魏吐谷浑又侵据其地，后周明帝武成中，西逐诸戎，其地内属，置洮阳防，武帝保定元年立洮州。隋大业三年罢州，改为临洮郡。隋季乱离，所在陷没，郡守孙长询率所部百姓婴城固守，以义宁元年举城归国，武德二年复于此置洮州。贞观四年，州移理故洪和城，于此置临洮镇，五年废镇置（御讳）〔淳〕州，八年废州，复移洮州理此。永徽元年置都督府，开元十七年废入岷州。二十年于临潭又置临州，二十七年又改为洮州。广德元年陷于西蕃。
州境：东西五百五十里。南北二百二十里。
八到：东北至上都一千五百里。东北至东都二千三百六十里。东至岷州一百八十里。西至黄河六百里。西南至叠州一百八十里。北至河州三百里。
贡、赋：开元贡：褐，酥。
管县二：临潭，美相。
临潭县，中。郭下。本隋美相县，周保定元年置。贞观四年，移美相县于东北洪和城内，五年于州理改置临潭县。其城东西北三面并枕洮水。
洮水，出县西南三百里{山强}台山，即禹贡西倾山也。
傍山，在县东十一里。傍，羌语也，羌语呼石这，呼高为傍，因以为名。
安西府，在县东四十里。周明帝武成元年，行军总管博陵公贺兰祥讨吐谷浑，筑此城以保据西土，后因置博陵郡。隋又为县，属洮州，贞观十二年省县入临潭，十三年于此置安西府。
广恩镇，在县西一百八十里。
莫门军，仪凤二年置。在州城内。
神策军，在州西八十里。天宝十三年哥舒翰置。在洮河南岸。
美相县，中。西至州七十五里。本汉、隋旧县，理在州城，贞观四年移洮州在此，县亦随徙焉。
雾露山，在县北一十里。
叠州，合川。下。开元户一千二百七十七。乡十一。
禹贡梁州之域。历秦、汉、魏、晋，诸羌常保据焉。至后魏，其地入吐谷浑。
周武帝建德六年，西逐诸戎，始统有其地，乃置叠州，盖取山川重叠为义。隋大业元年废叠州，以县属洮州。武德二年，西土内附，于今州西二十九里合川故城置叠州，五年陷吐谷浑，七年讨平之，复置叠州。今州城在独山上，西临绝涧，南枕羌水。十三年置郡护府，永徽元年罢，天宝元年改为合川郡，乾元元年复为叠州。
州境：东西二百六十五里。南北一百二十九里。
八到；东至上都一千七百里。东至东都二千五百六十里。东南沿流至宕州二百五十里。西至黄河上党项岸二百八十里。东南至故芳州一百四十里。东北至洮州一百八十里。
贡、赋：开元贡：甘松香，麝香，酥。赋：布，麻。
管县二：合川，常芳。
合川县，下。郭下。本周武成二年置，有三谷水，至县东合流，因以为名，属西疆郡。隋开皇三年罢郡，县属叠州。皇朝因之。
石镜山，在县西此四十五里。其山石皎彻，临照莫不见其形体，故以为名。
山有铜窟，隋代采铸，今亦填塞。
白水，一名垫江水，在州西六十里。
药水，在县东平地。人有患冷者，煎水服之，多愈。
常芳县，中。西北至州一百二十里。本周武成中所置恒香县，属芳州郭下，前上元中芳州没蕃，神龙元年移县名于天法山东苏董谷西，即合川县理是也。
芳州，贞观户八百六十二。
禹贡梁州之域。秦、汉及魏、晋诸羌所居。至后魏吐谷浑入侵据焉，周明帝武成中西逐诸戎，始有其地，乃于三交口筑城置甘松防，武帝建德中改为芳州，领恒香、深泉二郡。隋大业二年郡、州废，以县属扶州。隋氏丧乱，陷于寇贼。
武德元年，西边平定，复于常芳县置芳州。高宗上元二年陷于西蕃。
州境：东西南北八到：东至上都一千八百四十里。东北至东都二千七百里。东南至扶州三百里。西南至羌直州一百六十里。东至羌二百三十里。西至叠州一百四十里。
贡、赋：贞观贡：牛酥。赋：布，麻。
管县三：常芬，恒香，丹岭。
常芬县，下。郭下。本周置属恒香郡，隋开三年罢郡，县属芳州。前上元二年陷于西蕃，神龙元年移县名，属叠州。
素岭山，在县东七十里。春夏常多积雪，因名之。
甘松府，在城内。
恒香县，下。东北至州一十五里。贞观二年置，寄理恒香戍。
常侯山，在县南三里。
丹岭县，下。东南至州二十里。本隋旧县，开皇十九年置，属芳州，义宁三年属甘松郡。武德元年罢郡，县属芳州。所管百姓，皆是党项诸羌，界内虽立县名，无城郭居处。
湫池，在县西八十里通弥山中，周回百余里，盖古之天池大泽，白水之源，盖出此也。
宕州，怀道。下。开元户一千六百五十九。乡六。
禹贡梁州之域。古西羌地也。自秦、汉至魏、晋，皆诸羌据焉。后魏招抚西戎，始有其地。有梁弥忽者，宕昌羌也，其先羌豪祖勤自称宕昌王。弥忽于太武初表求内附，太武嘉之，拜弥忽为宕昌王，其后递相传袭，称藩于魏，谓其地为宕昌藩。周天和元年，改藩置宕州。隋大业三年罢州，置宕昌郡，武德元年复宕州。天宝元年改为怀道郡，乾元元年复为宕州，因宕昌山为名也。
州境：东西三百六十五里。南北四百二十九里。
八到：东北至上都一千四百七十里。东北至东都二千三百三十里。东南至武州二百五十里。西北至叠州二百五十里。西南至扶州四百里。北至岷州三百八十里。
贡、赋：开元贡：麸金，麝香。赋：布，麻。
管县二：怀道，良恭。
怀道县，中下。郭下。本周武帝天和元年置，属甘松郡。隋开皇三年罢郡，属宕州。皇朝因之。
苏董戍，在县西一百八十三里。
良恭山，在县北四十里。出雌黄。
斫花山，在县东北八十里。出朱砂、雄黄，人常采取之。
宕昌故城。今为交和戍，在县东五十二里。
良恭县，下。西南至州二百一十里。本周之阳谷县也，武帝天和五年置宕昌郡，隋开皇三年罢郡，县属宕州，十八年改为良恭县。
愿虏山，接县城西北隅，东西四十里，南北三里。
临州，狄道。下府。天宝初，割兰州狄道县又别置安乐县置临州。州郭旧有临洮军，久视元年置，宝应元年陷于西蕃。
州境：东西南北八到：东南至上都一千四百八十里。东南至东都二千二百四十里。南至岷州三百四十里。西至兰州一百九十里。
贡、赋：管县二；狄道，长乐。
狄道县，下。本汉县，属陇西郡。晋改为武轺县。隋复为狄道，属兰州。天宝初改属临州。
长乐县，下。天宝初置安乐县，乾元后改为长乐。

●卷第四十
◎陇石道下▲凉州甘州肃州沙州瓜州伊州西州庭州凉州武威。中府。开元户二万六千一百六十五。乡二十五。
禹贡雍州之西界。自六国至秦，戎狄及月氐居焉。后匈奴破月氐，杀其王，以其头为饮器，月氐乃远过大宛，西击大夏而臣之。匈奴使休屠王及浑邪王居其地。汉武帝之讨北边，休屠、浑邪数见侵掠，单于怒，遣使责让之，二王恐见诛，乃降汉。汉得其地，遂置张掖、酒泉、敦煌、武威四郡，昭帝又置金城一郡，谓之河西五郡，改州之雍州为凉州，五郡皆属焉。地势西北邪出，在南山之间，隔绝西羌、西域，于时号为断匈奴右臂。献帝时，凉州数有乱，河西五郡去州隔远，自求别立州，于是以五郡立为雍州。魏又分雍州置凉州，领河西五郡。晋惠帝永宁元年，以张轨为刺史，持节领护羌校尉，会永嘉之乱，因保据凉州，是为前凉，至张天锡，为苻坚所灭。后十余年，又为吕光所据，是为后凉，至吕隆，为录兴所灭。及沮渠蒙逊起兵张掖，是为北凉，至沮渠茂虔，为后魏所灭。及太武帝，改州镇，置四军戍，孝文帝太和十四年复为凉州，领武威等十郡二十县。周置总管府，隋大业三年改为武威郡，废总管。隋末丧乱，陷于寇贼，武德二年讨平李李轨，改为凉州，置河西节度使，都管兵七万三千人，马万八千八百匹。备羌胡。
统赤水军，在凉州城内。管兵三万三千，马万三千匹。本赤乌镇，有青赤泉，名焉。军之大者，莫如赤水，幅员五千一百八十里，前拒吐蕃北临突厥者也。大斗军，凉州西二百里。本是赤水军守捉，开元十六年改为大斗军，因大斗（枝）
〔拔〕谷为名也。管兵七千五百人，马二千四百匹。建康军，证圣元年尚书王孝杰开镇，周回以甘、肃两州中间阔远，频被贼钞，遂于甘州西二百里置此军。
〔管〕兵五千二百人，马五百匹。东去理所七百余里也。后仿此。宁寇军甘州东北十余里。天宝二年置。管兵一千七百人，马五百余匹。玉门军，肃州西二百余里。武德中杨恭仁置。管兵千人，实三百人，马六百匹。东去理所一千一百余里。
墨离军，瓜州西北一千里。管兵五千人，马四百匹。东去理所一千四百余里。新泉（郡）〔军〕，会州西北二百里。大足初郭元振置。管兵七千人。西去理所四百里也。豆卢军，沙州城内。以当匈奴要路，山川回阔，神龙初置立豆卢军以镇之。管兵四千五百人，马四百匹。去理所一千七百余里。张掖守捉，东去理所五百里。管兵六千五百人，马一千匹。交城守捉，凉州西二百里。管兵一千人。白亭军。凉州西北三千里。管兵一千七百人。天宝元年，改为武威郡，乾元元年复为凉州。广德二年陷于西蕃。州城本匈奴所筑，汉置为县。城不方，有头尾两翅，名为鸟城。南北七里，东南三里，地有龙形，亦名卧龙城。
州境：东西四百里。南北八百三十里。
八到：东北至上都取秦州路二千里，取泉兰咱一千六十里。东南至东都二千八百六十里。
贡、赋：开元贡：野马皮五张，白麦，柔毛毡。
管县五：姑臧，神乌，昌松，嘉麟，天宝。
姑臧县，上。郭下。本汉旧县，属武威郡，因姑臧山为名。亦言故匈奴盖臧城，后人音讹为“姑臧”焉。
姑臧南山，一名雪山，在县南二百三十里。
天梯山，在县南二十五里。
白亭军，在县北三百里马城河东岸。旧置守捉，天宝十年哥舒翰改置军，因白亭海为名也。
文车泽，在县东三十里。前秦苻坚遣将军苟苌、毛盛伐北凉，造机械冲车于此，因名。
休屠城，在县北六十里。汉休屠县也。
明威戍，在县北一百八十里。
武安戍，在县西北一百六十里。
武兴盐池、眉黛盐池，并在县界，百姓咸取给焉。
神乌县，上。旧郭下。本汉鸾鸟县，张天锡改置武兴县，后废。武德三年，又于城内置神乌县，与姑臧分理，神乌理西，姑臧理东。贞观元年废，总章元年又置也。
昌松县，中。西北至州一百二十里。本汉苍松县，属武威郡。后凉置昌松郡。
县属焉。隋开皇三年改昌松为永年县，后以重名，复为昌松。
金山，在县南一百八十里。丽水出焉。
苍松故城，在县东北十里。汉苍松县也。
丽水府，在县城中。
白马戍，在县东北五十里。
嘉麟县，中下。东南至州七十里。本汉宣威县地，前凉张轨于此置武兴郡，后凉吕光改置嘉麟县，后废，万岁通天元年重置。
天宝县，中下。东至州一百八十里。本汉番音盘。禾县属张掖郡，北凉沮渠蒙逊立为番禾郡。后魏太武帝平凉，罢郡置军，隋开皇三年改为县。皇朝因之，天宝中改为天宝县。
甘州，张掖。中府。开元户五千四十。乡一十七。
禹贡雍州之域。自六国至秦，戎、狄、月氐居焉。汉初为匈奴右地，武帝元鼎六年，使将军赵破奴出令居，乃分武威、酒泉地置张掖、敦煌郡，断匈奴之右臂，自张其掖，因以为名。初属张轨，后凉末段业亦尝据此地，后业为北凉沮渠蒙逊所杀，据之，后又迁理姑臧。后魏太武帝平凉，以为张掖军，废帝二年改军置甘州，因州东甘峻山为名。或言地多甘草，故名。隋大业三年罢州，为张掖郡。
隋乱陷贼，武德二年讨平李轨，改置甘州。永泰二年陷于西番。
州境：东西四百一十六里。南北一千三百七里。
八到：东南至上都二千五百里。东南至东都三千三百六十里。东至凉州五百里。西至肃州四百里。南至大雪山二百三十里。东北至花门山一千四百五十里。
贡、赋：开元贡：野马皮，白柰，枸杞。
管县二：张掖，删丹。
张掖县，下。郭下。本汉<角乐>得县，属张掖郡。本匈奴<角乐>得王所居，因以名之。晋改名永平县。隋开皇三年，改永平为酒泉县，大业二年改为张掖县，取旧郡为名也。皇朝因之。
合黎山，俗名要涂山，在县西北二百里。禹贡“导弱水至于合黎”。
祁连山，在县西南二百里。张掖、酒泉二界上，美水茂草，山中冬温夏凉，宜放牧，牛羊充肥，乳酪浓好，夏泻酥不用器物，置于草上不解散，作酥特好，不斛酪得斗余酥。
雪山，在县南一百里。多材木箭竿。
甘峻山，在县东北四十五里。出青鹘鹰，称为奇绝，常充贡献。
居延海，在县东北一百六十里。即居延泽，古文以为流沙者，风吹流行，故曰流沙。
盐池，在县北九百三十里。其盐洁白甘美，隋月亏盈，周回一百步。
建昌军，在州西北一百九十里。
删丹县，中下。西至州一百二十里。本汉旧县，属张掖郡。按马支山，一名删丹山，故以名县。山在县南五十里，东西一百余里，南北二十里，水草茂美，与祁连山同。匈奴失祁连、焉支二山，乃歌曰：“亡我祁连山，使我六畜不繁息。
失我焉支山，使我妇女无颜色。”
弱水，在县南山下。
大斗（枝）〔拔〕谷，在县南二百里。隋大业五年，炀帝躬率将士出西平道讨吐谷军，还此谷，会大霖雨，士卒冻馁死者十六七。
宁寇军，在居延水两氵义中，天宝二年置。
肃州，酒泉。下。开元户二千二百五十三。乡八。
禹贡雍州之域。古西戎地也。六国时，月氐居焉，后为匈奴所逐，奔逃西徙。
匈奴得其地，使休屠，昆邪王分守之。武帝元狩二年，昆邪王杀休屠王，并将其众来降，以其地为武威、酒泉郡，以隔绝胡与羌通之路。以城下有泉，其味若酒，故名酒泉。初属张轨，后凉吕光复据有其地。后魏道武帝天兴三年，晋昌太守唐瑶移檄六郡，推武昭王为主，为大都督、凉公，领秦、凉二州牧，自敦煌迁都于此，号西凉王。后沮渠蒙逊复据有其地。后魏太武帝平沮渠氐，以酒泉为军，属敦煌镇。明帝孝昌中，改镇立瓜州，复置酒泉郡。隋开皇三年罢郡，立酒泉镇，所领县并属城州。仁寿二年，以境宇辽远，分甘州置肃州。隋末陷于寇贼，武德元年河右底定，复于酒泉县置肃州。大历元年陷于西蕃。
州境：东西五百六十四里。南北四百三十五里。
八到：东南至上都二千九百里。东南至东都三千七百六十里。东至甘州四百里。南至吐蕃雪岭二千五里。西北葭芦泉五百里。
贡、赋：开元贡：野马皮，砺石，肉苁容，柏脉根。
管县三：酒泉，福禄，玉门。
酒泉县，中。郭下。本汉福禄县也，属酒泉郡，自汉至隋不改。义宁元年，分置酒泉县。初，西凉武昭王自敦煌迁都于此，至子歆为沮渠逊所破。
昆仑山，在县西南八十里。周穆王见西王母，乐而忘归，即此山。
洞庭山，在县西七十里。四百悬绝，人不能上，遥望焰焰如铸铜色。山中出金。
白亭海，在县东北一百四十里。一名会水，以众水所会，故曰会水。以北有白亭，故曰白亭海。方俗之间，河北得水便名为河，塞外有水便名为海。
遮虏障，在县北二百四十里。李陵与单于战处。隋镇将杨玄于其地得铜弩牙箭镞。
西凉武昭王陵，在县西四十五里。
福禄县，中下。西至州一百里。本汉乐涫县，属酒泉郡。后魏太武帝平沮渠茂虔，改县为戍，隶敦煌镇。孝文帝改为乐涫县，隋改县为镇。武德二年置福禄县，取旧名也。
崆峒山，在县东南六十里。黄帝西见广成子于崆峒，汉武帝行幸雍，祠五，遂登崆峒，并为此山也。
祁连戍，在县东南一百二十里。
盐池，在县东北八十里，周回百姓仰给焉。
玉门县，中下。东至州二百二十里。本汉旧县，属酒泉郡。汉罢玉门关屯戍，徙其人于此，因以名县。后魏孝明帝改为玉门郡，周武帝省入会川县，隋开皇十年复改为玉门县。皇朝因之。
金山，在县东六十里。出金。
独登山，在县北十里。其山出盐，鲜白甘美，有异常盐，取充贡献。
石脂水，在县东南一百八十里。泉有苔如肥肉，烯之极明。水上有黑脂，人以草取用，涂鸱夷酒囊及亮车。周武帝宣政中，突厥围酒泉，取此脂燃火，焚其改具，得水逾明，酒泉赖以获济。
玉门军，开元中玉门县为吐蕃所陷，因于县城置玉门军。天宝十四年，哥舒翰奏废军，重置县。
沙州，炖煌。中府。开元户六千四百六十六。乡十三。
禹贡雍州之域。古戎地也，左传所谓“充姓之戎，居于瓜州”，注云“在今敦煌”，是也。汉武帝无鼎六年，分酒泉置敦煌郡，今州即其地也。前凉张骏于此置沙州，盖因鸣沙山为名。流沙即居延泽也。以西胡校杨宣为刺史，后三年宣让州，复改为敦煌郡。凉武昭王初都于此，后又迁于酒泉。后魏太武帝于郡置敦煌镇，明帝罢镇立瓜州，以地为名也，寻又改为义州，庄帝又改为瓜州。隋大业三年，又罢州为敦煌郡。隋末丧乱，陷于寇贼，武德二年西土平定，置瓜州，五年改为沙州，建中二年陷于西蕃。皇朝以敦煌为炖煌。
州境：东西南北八到：东南至上都三千七百里。东南至东都四千五百六十里。东至瓜州三百里。西至石城镇一千五百里。西至吐蕃界三百里。北至伊州七百里。
贡、赋：开元贡：野马皮，石膏，棋子石，孛羊角。
管县二：炖煌，寿昌。
炖煌县，上。郭下。本汉旧县，属敦煌郡。周武帝改为鸣沙县，以界有鸣沙山，因以为名。隋大业二年，复为敦煌。敦，大也。以其开广西域，故以盛名。
三危山，在县南三十里。山有三峰，故曰三危。尚书“窜三苗于三危”，即此山也。
鸣沙山，一名神沙山，在县南七里。今按其山积沙为之，峰峦危峭，逾于山石。四面皆为沙垅，背有如刀刃，人登之即鸣，隋足颓落，经宿风吹，辄复如旧。
有一泉水，名曰沙井，绵历古今，沙填不满，水极甘美。
县泉水，在县东一百三十里。出龙勒山腹，汉将李广得伐大宛还，士众渴乏，引佩刀刺山，飞泉涌出，即此也。水有灵，车马大至即出多，小至即出少。
盐池，在县东四十七里。池中盐常自生，百姓仰给焉。
寿昌县，中下。东至州一百五里。本汉龙勒县，因山为名，属敦煌郡。周武帝省入鸣沙县。隋大业十一年，于城内置龙勒府，武德二年改置寿昌，因县南寿昌泽为名也。
龙勒水，在县南一百八十里龙勒山上。李陵发兵至遮虏障东浚稽山南龙勒水上，徘徊观虏，所见即此水。
阳关，在县西六里。以居玉门兰之南，故曰阳关。本汉置也，谓之南道，西趣鄯善、莎车。后魏当于此置阳关县，周废。
玉门故关，在县西北一百一十七里。谓之北道，西趣车师前庭及疏勒。此西域之门户也，班超在西域上疏曰：“臣幸得护西域，如自以寿终屯部，诚无所恨，恐后代谓臣没西域，臣能无依风首丘之思域！臣不敢望酒泉郡，但愿生入玉门关。”
即此是也。
豆卢军，神龙元年置，在州城内。
瓜州，晋昌。下府。开元户。
本汉酒泉郡，元鼎六年分酒泉置敦煌郡，今州即酒泉、敦煌二郡之地。晋惠帝又分二郡置晋昌郡，周武帝改为永兴郡。隋开皇三年罢郡，置瓜州。按隋瓜州，即今沙州也。大业三年改瓜州为敦煌，武德五年改瓜州，别于晋昌置瓜州。地出美瓜，故取名焉。
狐食其瓜，不见首尾。大历十一年陷于西蕃。
州境：东西三百九十三里。南北六百八十四里。
八到：东南至上都三千四百里。东南至东都四千二百六十里。东南至肃州四百八十里。西至沙州三百里。南至大雪山二百四十里。
贡、赋：开元贡：草鼓子，吉莫皮。
管县二：晋昌，常乐。
晋昌县，中下。郭下。本汉冥安县，属敦煌郡，因县界冥水为名也。晋元康中改属晋昌郡，周武帝省入凉兴郡。隋开皇四年改为常乐县，属瓜州，武德七年为晋昌县。
雪山，在县南一百六十里。积雪复不消。东南九十里，南连吐谷浑界。
冥水，自吐谷浑界流入大泽，东西二百六十里，南北六十里。丰水草，宜畜牧。
玉门关，在县东二十步。
合河戍，在县东北八十里，在州西二百步。盖神龙元年置也。
常乐县，中下。东至州一百一十五里。本汉广至县地，属敦煌郡。魏分广至置宜禾县，后魏明帝改置常乐郡。隋于此置常乐镇，武德五年置常乐县也。
伊州，伊吾。下。开元户一千七百二十九。乡七。
禹贡九州之外，古戎地。古称昆吾，周穆王伐西戎，昆吾献赤刀，后转为伊吾，周衰，戎、狄杂居泾、渭之北伊吾之地。又为匈奴所得，及秦始皇攘戎、狄，筑长城以界中国。汉武帝时，骠骑将军击破匈奴右地，始筑令居以西，初置酒泉郡，后分置武威、张掖、敦煌，列为四郡，据两关焉。两关，即阳关、玉门也。
王莽时，地属匈奴。后汉明帝永平十六年，北征匈奴，取伊吾卢地，置宜禾都尉，以为屯田兵镇之所，未为郡县。后复为匈奴所得，自建武至于孝和，三通三绝。
至顺帝时，以伊吾旧亮腴之地，傍近西域，匈奴资之以为钞暴，开设屯田，如故事，置伊吾司马一人。至魏立伊吾县，晋立伊吾都尉，并寄理敦煌北界，又为群胡居焉。贞观四年，胡等慕化内附，于其地置伊州。
州境：东西一千一十五里。南北四百九十里。
八到：东南至上都四千四百三十里。东南至东都五千一百六十里。西南至西州七百三十里。东南取莫贺碛路至瓜州九百里。正南微东至沙州七百里。
贡、赋：开元贡：刀，阴牙角。
管县三：伊吾，柔远，纳职。
伊吾县，下。郭下。本后汉伊吾屯，贞观四年置县。
天山，一名白山，一名折罗漫山，在州北一百二十里。春夏有雪。出好木及金铁。匈奴谓之天山，过之皆下马拜。
咸池海，在县南三百里。周回百余里。州东北四涧水并南流，至州南七八里合流为一水。侧近皆有良田。
柔远县，下。西北至州二百四十里。贞观四年置。县东有柔远故镇，因以为名，兼置守捉。
天山，在县北二十里。
柳谷水，有东西二源，出县东北天山，南流十五里合。
纳职县，下。东北至州一百二十里。贞观四年置。其城鄯人所立，胡谓鄯善为纳职，因中县焉。后汉明帝曾于此置宜禾都尉。
俱密山，在县北一百四十里。山北二十里正抵蒲类海。其蒲类海，后汉桓帝时，匈奴呼衍王寇伊吾，司马毛恺遣吏兵五百人与战，悉为所没，即此海也。
绕海名良田，汉将赵充国所屯也，俗名婆悉厥海。
伊吾车，在州西北三百里折罗漫山北甘露川，置刺史为使，景龙四年置。
陆盐池，在州南六十里。周回十余里，无鱼。水自生如海盐。月满则盐多而甘，月亏则盐少而苦。
西州，交河。安西都护。开元户一万一千六百四十七。乡二十四。
本汉车师国之高昌壁也，后汉和帝永元三年，班超定西域，以超为都护，复置戊己校尉，理车师前部高昌壁，以其地势高敝，人物昌盛，因名高昌。晋成帝咸和中，张骏置高昌郡，后魏太武帝时有阚爽者，自为高昌太守，真君中爽为沮渠无讳所袭，夺据之。无讳死，弟安周代立，为蠕蠕所并，蠕蠕以阚伯周为高昌王，高昌之称王，自此始也。太和初，伯周死，子义咸立，岁余，为从兄首归所杀，自立为高昌王。五年，阿伏至罗杀首归，以敦煌孟明为高昌王。太和二十年，孟明为国人所杀，立马儒为王，以平<麦>嘉为长史，遣使内附。高昌人恋本土，不愿东迁，相与杀王，而立<麦>嘉。<麦>嘉卒，子坚嗣立。坚卒，子伯雅来朝，隋炀帝以宇文氏女玉波为华容公主妻之。伯雅卒，子文泰立，遣使贡献，其后渐失臣礼。贞观十四年，诏兵部尚书侯君集统薛万钧、牛进达等总兵讨之。文泰病死，子智盛立。八月，君集进兵破之，下其二十二城，获户八千，列其地为西州，并置西安都护以统之。显庆三年改置都督府，天宝元年复为西州。贞元七年没于西蕃。
州境：东西八百九十五里。南北四百八十六里。
八到：东南至上都五千三十里。东南至东都五千里。东北至伊州七百三十里。
西南至焉耆七百二十里。东南至金沙州一千四百里。南至楼兰国一千二百里，并沙碛，难行。北（至）〔自〕金婆岭至北庭都护府五百里。
贡、赋：开元贡：<叠毛>毛，刺蜜，乾蒲萄。
管县五：前庭，柳中，交河，天山，蒲昌。
前庭县，上。郭下。贞观十四年置高昌县，取旧高国为名也，天宝元年改为前庭县。天山，夷名折罗漫山，在县北三十里。
交河，在县西。高昌国，土良沃，麦一岁再熟。出赤盐，其味甚美。泽间有草，名为羊刺，其上生蜜，食之与峰蜜不异，名曰刺蜜。有盐，其状如玉，取以为枕，贡之中国。
柳中县，中下。西至州三十里。贞观十四年置。当驿路，城极险固。
天山，在县东北。
大沙海，在县东南九十里。
交河县，中下。东南至州八十里。本汉车师前王庭也，按车师前王国理交河城，自汉迄于后魏，车师君长相承不绝，后魏之后湮没无闻，盖为匈奴所并，高昌据其地。贞观十四年于此置交河县，与州同置。
交河，出县北天山，水分流于城下，因以为名。
天山县，上。东至州一百五十里。贞观十四年置。
蒲昌县，中下。西南至州一百八十里。贞观十四年置。本名金蒲城，车师后王庭也。
天山军，在州城内。开元二年置。本汉车师后王庭，乌孙之东境也，贞观十四年置。
庭州，北庭。下都护府。开元户二千六百七十六。乡五。
庭州，因王庭以为名也。后为贼所攻掠，萧条荒废，显庆中重修置，以来济为刺史，理完葺焉。请州所管诸蕃，奉敕皆为置州府，以其大首领为都督、刺史、司马，又置参将一人知表疏等事。其俗帐居，随逐水草。帐门皆向东开门。向慕皇风也。其汉户，皆龙朔已后流移入也。长安二年改置北庭都护府，按三十六蕃，开元二十一年改置北庭节度使，都管兵二万人，马五千匹。衣赐四十八万匹段。
以防制突骑施、坚昆，斩啜。西北去突骑施三千余里，北去坚昆七十里，东去斩啜一千七百里。管瀚海军，北庭都护府城中。长安二年初置烛龙军，三年，郭元振改为瀚海军，开元中盖嘉运重加修筑。管兵一万二千人，马四千二百匹焉。天山军，西州城内，开元二年置。管兵五千人，马五百匹。在理南五百里。伊吾军。
伊州西北三百里甘露川。景龙四年置。管兵三千人，马三百匹。在理所东南五百里。
州境：八到：东南至上都五千二百七十里。东南至东都六千一百三十里。东南至伊州九百七十里。东至西州五百里。西南至焉耆镇一千一百里。西至碎叶二千二百二十里。北至坚昆衙帐约四千里。东北至回鹘衙帐三千里。
贡、赋：开元贡：阴牙角，速霍角，内沙，阿魏，延胡索。
管县三：后庭，蒲类，轮台。
后庭县，〔下。〕郭下。贞观十四年于州南置蒲昌县，长安二年改为金蒲县，宝应元年改为后庭县。
蒲类县，下。南至州一十八里。贞观十四年置，因蒲类海为名。先天二年为默啜所陷，开元十四年复置。
轮台县，下。东至州四十二里。长安二年置。
清海军，在州西七百里。旧名镇城镇，天宝中改名清海军。
俱六镇，在州西二百四十里。当碎叶路。
凭落镇，在府里三百七十里。
神仙镇，在府南五十里。当西州路。
沙钵镇，在府西五十里。当碎叶路。
蒲类镇，在蒲类县西。
郝遮镇，在蒲类东北四十里。当回鹘路。
盐泉镇，在蒲类县东北二百里。当回鹘路。
特罗堡子，在蒲类县北二百余里。四面有碛，置堡子处周回约二十，有好水草，即往回鹘之东路。

●卷逸文卷一
◎关内道▲商州商州，即阴晋地也。通鉴地理通释七。周梦棠原辑。
△商洛县武关，在县东九十里，即少习也。楚怀王三十年，秦昭王遗怀王书，原会武关，诈令一将军伏兵武关，号为秦王，至则闭执之以归。八月，沛公攻武关入秦。
又七国反，周亚夫击之，赵涉说曰：“从此右走蓝田，出武关，抵雒阳，不过差三日，直走武库击鸣鼓，诸侯闻之，以为将军从天而下。”通释七。周辑。

◎河北道▲幽州△苏县，蓟城，南北九里，不西七里，开十门。燕慕容隽都此，铸铜为马，城东南因有铜马门之名。读史方舆纪要十一。
刘虞冢，在苏县西，虽属县境，而莫知所在。永乐大典四千六百五十五。
刘琨冢，在县东二十里。按晋书琨与幽州刺史段匹同谋讨石勒，屯苏城，后为匹所害。同上。
▲涿州△归义县易水，在县南二十五里。通释七。周辑。
△安次县，安次郡，本魏之常道乡城，明帝封燕王宇子奂为安次县常道乡公，即此地也。
大典四千六百五十七。
△固安县方城故城在县南十七里，本燕旧邑。通释七。周辑。
△方城县督亢亭，徐野曰：“方城县有督亢亭。”大典四千六百五十五。
顺州兴郡。大典四千六百五十六。
有纳款关，亦谓之居庸关。其北有防御军，古夏阳川。淮南子云：“天下九塞，居庸是其一也。”大殿四千六百五十七。
▲莫州△任邶县隋时属蒲州。北道刊误志。
▲平州△卢龙县碣石，在县南二十三里。通释五。严观补志原辑。
▲蓟州△渔阳县燕山，在县东南六十里。召公所封燕在幽州城，取此山为名。通释十。

◎山南道▲江陵府楚称王都郢，西尽巴蜀，东包吴会，南极百越，北际周韩，舆地纪胜荆州府。
高帝五年置南蛮校尉。同上。建安十三年，刘表为荆州刺史，卒，子琮绛于曹操，操尽有其地。同上。吴克荆州，吕蒙及朱然、陆逊相继守之。晋平吴，改为南平郡，治江安，寻复为南郡。羊祜、杜预继治荆州，或镇襄阳，或镇江陵。东晋王忱治于江陵，营城府，此后常以江陵为州治。纪胜作“理所”。自东晋以后居建业，以扬州为京师根本，荆州为上流重镇，比周之分陕焉。通释十一。宋文帝尝镇荆州，齐因之。后魏孝文南侵，齐失宛、穰之地，魏于穰、宛置荆州，于是复有二荆州。纪胜荆州府。开皇九年平陈，废南荆州为公安镇。同上。唐武德四年平萧铣，复为荆州，同上。七年，置大都督府。同上。上元元年，改为江陵府。
通释。
▲江陵县秦分郢为江阳县，二县俱立。景帝三年改江阳为江陵，以郢并之。纪胜江陵府。
楚宫，梁元帝即位于楚宫，盖取渚宫以名宫。纪胜江陵府。通释十二。
渚宫，楚别宫。左传曰：“王在楚宫。”水经注云：“今城，楚船宫地也，春秋之渚宫。”纪胜江陵府。
东城，魏以萧为梁王，居东城。纪胜江陵府。西城，梁王称藩于魏，置总管以辅，居西城。纪胜。严辑东、西互易，误。
燕尾洲，纪胜江陵府。
故郢城，在县□三里，即楚旧都也，子囊临终遗言“必城郢”，即此也，纪胜江陵府。
江陵府城，州城本有中隔，以北旧城也，以南关羽所筑。羽北围曹仁于樊，留糜芳守城，及吕蒙袭破芳，羽还救城，闻芳已降，退住九里，曰：“此城吾所筑，不可改也。”乃退保麦城。今江陵城广十八里。纪胜江陵府。
鲁宗之垒，在县东一十里。纪胜江陵府。
司马休之垒，在县东十里。纪胜江陵府。
枝江县，本汉旧县，在八里洲。其西首曰岑头，县居其上，后岑彭经憩于此，因名岑头。纪胜江陵府。县有九十九洲，补志辑原文。
沮水，出房州房陵县东山，东南过枝江县入于江。通释十一。
获湖，在县东。沈攸之为荆州刺史，堰湖开渎田，多收获，因以为名。纪胜江陵府。
岑头洲，洲长百里。其西首曰岑头，昔岑彭讨公孙述，曾经憩于此，因名曰岑头洲。纪胜江陵府。
当阳县，本汉旧县，后周武成三年于此立平州，隋废平州，至唐武德四年又于此置平州，并析置临沮县，六年改为玉州。纪胜荆门军。八年省，隶荆州。同上。
麦城，在县东五十里。关羽保麦城，在沮、漳二水之间，王粲于此登楼而赋曰“挟清漳之通浦，倚曲沮之长洲”，是也。纪胜荆门军。
磨城，在县东四十里。纪胜荆门军。
绿林山，在县东南一百二十里。汉光武起兵于此。纪胜荆门军。
长林县，本汉江陵县地，晋安帝时分置长林县。纪胜荆门军。开皇十八年，改长甯为长林。同上。
栎林长坂，在县西北九十里，益德横矛之处。纪胜荆门军。
石首县，本汉南郡华容县地，唐武德四年复置，属荆州，以石首山为。纪胜江陵府。
石首山，在县北呀中，有石孤立，为北山之首，因名。纪胜江陵府。
松滋县，本汉高城县地，属南郡。纪胜江陵府。
三明故城，亦谓桓城，在县西一里。居上明之地，而补志作“为”。桓冲所筑，故兼二名。苻坚南侵，冲为荆州刺史渡江上明，筑城以御之。上明在县东，明犹渠也，通释十一。因城在渠首，故曰上明。补志原辑。晋朱龄石开三明，引江水以灌稻田，大为百姓兴利，纪胜江陵府。后堤坏，遂废。通释。
公安县，本汉孱陵县地，左将军刘备自襄阳来油口，城此而居之，时号左公。
经胜江陵府。
马头城，在公安县，陆抗所屯，以北对江津，与羊祜相距。纪胜江陵府。
孙夫人城，在孱陵城东五里。汉昭烈夫人，权妹也，与昭烈相疑，别筑此城居之。补志辑原文。纪胜引作“孱陵故城，又名孙夫人城，在县，相传此乃刘备妻孙夫人所筑，夫人权之妹，疑备，故别作此城，不与备同住。
孱陵城东有地名沓中，晋永嘉末，荆州刺史王澄自江陵徙居孱陵，又奔沓中是也。补志辑原文。
▲峡州禹贡荆州之域。春秋及战国属楚。纪胜峡州。魏武置临江郡，理夷陵，蜀先主改为宜都郡，后属吴。同上。吴黄武元年，陆逊大破蜀于夷陵，遂改夷陵为西陵。陆抗疏曰：“陵国之西门，虽易得，亦易失，如有不虞，当倾家争之。”
即此处也。谨按孙氏自鼎足后，自黄武初破蜀先主得之，天纪四年，晋军沿流来伐，守将吴彦请增兵，不从，即今巴东郡也。建安二十四年，因蜀将关羽北讨魏将于禁等于襄阳，陆逊为宜都守，镇此，黄武初蜀来伐，逊大破之，后步阐、陆抗并镇焉，即今夷陵郡也。吴建衡三年，陆抗所筑乐乡城，后朱然修之戍焉。晋王攻乐乡，获水军督陆景，平西将军施洪以城降，在江陵郡松滋县东。自建安克关羽后，蜀糜芳来降，遂得之，凤皇元年将张咸、天纪末伍延并守之，晋军平吴，杜元凯赴于此，即今江陵郡也。建安十九年鲁肃、宝鼎元年万并镇守，即今巴陵郡也。建安十三年孙权征黄祖克之，后将军胡奋赴于此，即今江夏郡也。
甘露元年城武昌，陆逊、诸葛恪、滕牧皆镇守，晋平吴，将军王戎赴此，即此江夏郡也。建安十九年，权征皖，克之，次年诸葛恪屯此，即今同安郡也。天纪末何植镇守，晋平吴，大将军王浑赴于此，即今宣城郡当涂县采石也。建安十九年筑坞，后曹公频来攻，今在历阳县西南八十里。右十镇，并为重镇。玉海十九。
周辑。
周武帝以州居三峡之口，因改名硖州。纪胜峡州。大业三年改夷陵郡。同上。
夷陵县，蜀先主改临江为宜都都，改夷陵为西陵县，晋太康元年，西陵复为夷陵。纪胜峡州。郡城，陆抗所筑之垒也。同上。方舆胜览引元和志云“郡城陆抗所筑，吴改西陵，以为重镇”。陆逊为宜都守，蜀来伐，大破之。通释十二。
西陵峡，在夷陵西北二十五里。吴志云“陆逊破刘备，还屯夷陵，守峡口以备蜀”，即此也。通释十二，纪胜峡州。
下牢镇，在县西二十八里，隋于此置峡州。通释十二。贞观九年移于步阐垒，其旧城因置镇。纪胜峡州。
县有七谷村，有石马穴，一日马穿口，常有白马出穴，人逐之，入穴，潜行出汉中，汉中人失马亦出此穴，相去数千里相通。寰宇纪。补志辑。
宜都县，汉武开西南夷由此，故曰夷道县。蜀置宜都郡，纪胜峡州。陈改夷道县为夷都县。同上。
荆门山，在县西北五十里。通释十二。
安蜀城陈太建二年征江陵，周军于峡口岸筑垒，名安蜀城，以备陈。又隋伐陈，陈将顾觉戍此。通释十三。周辑。
长阳县，本汉之亻艮山县，属武陵郡，隋开皇八年改为长阳县，贞观八年来属。纪胜峡州。远安县，本汉之临沮，东晋义熙分临沮置高安县，后周武成元年改为远安。纪胜峡州。江有狼尾滩。通释十七。
县有陆抗城，故城之南有孤山，俯见大江如萦带，舟船如凫雁。寰宇记。补志辑。
巴山县，废亻艮山县遂置巴山县。开皇五年置巴山县，天宝八载废县置巴山戍。纪胜峡州。
丹山有石鹅，在仙室山西后连丹山。宜都记曰“丹山，时有赤气笼照如丹，故名。有五龙山，山有五峰，若龙状，因名。”寰宇记。补志辑。
▲归州禹贡为荆州之域。纪胜归州。于周为夔子之国。又乐纬曰：“昔归典乐，协声律。”注曰：“归即夔，与楚同祖，后王命为夔子，楚以其不祀灭之。”同上。
魏武平荆州，以秭归属临江郡。同上。晋武平吴置建平郡，即今夔州巫山县是也，秭归县水焉。纪胜归州。
秭归县，汉置秭归县，周武帝改秭归为长宁县，隋开皇二年属信州，大业中以信州巴东郡之改长甯为秭归县。唐置归州，以县为治。纪胜归州。
其城东北二百并临绝涧，西天溪，南大江，实为天险，相传谓之刘备城云。
案先主征吴连营七百里至秭归，此城盖当时先主所筑也。纪胜归州。
丹阳城，在县东七里，楚之旧都也，周武王封熊绎于荆丹阳之地，即此也，与江南丹阳不同。纪胜归州。
夔子城，在县东二十里。昔周成王封楚熊绎，初都丹阳，即此，后移枝江，亦曰丹阳，又移都郢。吴置建平在此。寰宇记。补志辑。
白狗峡，石形隐起如狗，因名之。此石大水则没，行人无不投饭饲之。纪胜归州。
大清镇，在县东七里。相传云：此城居三峡要冲，塞山蛮之路，孙权于此置城以备蜀，号曰吴城。开皇七年，于此置大清镇。纪胜归州。
巴东县，本汉巫县地。纪胜峡州。
兴山县，其城南枕江，西带山，东临香溪水。纪胜峡州。
高阳城，在县西三里。城在山上，楚自以为高阳之裔，故有高阳城。纪胜峡州。
屈原宅，在县北三十里。纪胜峡州。
▲夔州奉节县，本汉鱼腹县。通释十一。周辑。
永安宫，在县东七里。先主改鱼复为永安。通释十一。
白帝山，即州城所据也，与赤甲山接。初，公孙述殿前井有白龙出，因号白帝城。城周回七里，西南二里，因江为池，东临溪，惟北一面小差，逶迤羊肠，数转然后得上。通释十一。
赤甲山，在城北三里。汉时尝取邑人为赤甲军，盖犀甲之色也。补志辑原文。
八阵图，在县西七里。通释十一。补志辑。
云安县，周武帝改为云安县，属巴东郡。纪胜云安军。郡有橘官、盐官。同上。
大昌县，以为巫县。纪胜大宁监。晋武帝于此置建昌县，同上。隋开皇元年改曰大昌县。同上。
▲澧州禹贡荆州之城。纪胜澧州，春秋、战国皆属楚。秦兼天下，属黔中郡。同上。
今州理，即汉武陵郡之武陵县、零阳县地。同上。吴景帝永安六年。分武陵郡西界立天门郡同上。隋开皇九年平陈废南义阳郡置松州，寻改为澧州，以州在澧水之北，故以为名。同上。隋末陷于群盗，同上。唐武德四年平萧铣，复置澧州。
同上。
州境：东西九十里，南北一百里。寰宇纪补阙。
澧阳县，本汉零陵县地，属武陵郡。纪胜澧州。晋分零阳置澧阳县，属天门郡。同上。
大浮山，在县西南一百三十五里。纪胜澧州。
澧水，在县南六十步。纪胜澧州。
安乡县，本汉孱陵县地，属武陵，后汉分置作唐县。隋平陈，改置安乡县，属澧州。纪胜澧州。
石门县，案今县即吴之天门郡。纪胜澧州。
黄石山，在县西北二百一十里。有溪，出雄黄，颇神异。纪胜澧州。
慈利县，本汉零阳县地，属武陵郡，县在寒水之北，故曰零阳。纪胜澧州。
补志辑原文，作”以在零水之北故也。“隋改慈利，唐因之。补志辑原文。
故充城，在县西二百四十里，武德中所置崇义县东北一里故充城是也。纪胜澧州。
▲朗州禹贡荆州之域。纪胜常德府。秦昭襄王使司马错改黔中，拔之，使蜀守张若伐取巫郡及江南为黔中郡，同上。汉高帝五年更名武陵郡，今州汉武陵郡也。同上。隋开皇九年，文帝平陈置武陵郡改武州辰州，同上。大业三年，炀帝更为武陵郡。同上。
州境：东西一进里，南北一百七十五里。寰宇记补阙。
武陵县，本汉临沅县，属武陵郡。后汉建武二十三年武陵蛮叛，遣伏波将军马援讨之，破于临沅，即此地也。隋平陈，改为武陵县，属辰州，隋开皇十六年改属朗州。纪胜常德府。
沅水，经县南二十步。纪胜常德府。
善德山，在县东九里。此山本名枉山，开皇中刺史樊子盖以善卷尝居此山，名善德山。纪胜常德府。
枉水，出县南苍山，名曰枉渚，善卷所居，时人号曰枉渚。楚词云“朝发枉渚，夕宿辰阳”，亦此谓也。纪胜常德府。
樊陂，在县北八十九里。汉樊重居此，有肥田数千顷，岁收千万斛。经胜常德府。
张若故城，在州东四十步。初秦昭王使白起伐楚，遣张若筑此城，以拒楚，并统五溪。后汉梁松伐蛮，又修此城，自义陵移郡居之。纪胜常德府。
司马错故城，在县西二里。错与张若伐楚黔中，相对各筑一垒，以扼五溪咽喉，后马援又修之。纪胜常德府。
黄闻山，在县西一百四十里。纪胜常德府。
廖立墓，在县东北十里。纪胜常德府。
龙阳县，在州西，南北一百四十里。本汉索县地，吴分立龙阳县，属武陵郡。
隋平陈属辰州，开皇十六年改属朗州。纪胜常德府。
丹洲，沅水西北自武陵县界流入龙阳县界，历凡洲，洲长二十里，即汉李衡种柑子所。纪胜常德府。
▲忠州桂溪县。纪胜梁山军。
容溪水。纪胜梁山军。
▲万州春秋及战国并属巴国。纪胜万州。秦属巴郡，今州即汉巴郡朐忍县地。同上。后魏置安乡郡，又改万川。同上。武德二年立浦城郡。同上。
南浦县，本汉朐忍县地。纪胜万州。
岩岩梁山，积石峨峨。纪胜万州。
武宁县，周分沅阳，属怀德郡，后魏改曰武宁。纪胜万州。
梁山县，本汉朐忍县地，周武帝于此分置梁山县，属万川郡。纪胜梁山军。
景穴，有嘉鱼，其美，同于蜀汉。纪胜梁山军涂溪水，在县南八十步。纪胜梁山军。
七城山，在县西二十里。纪胜梁山军。
柏枝山，在县南十里。纪胜梁山军。
▲金州东汉末魏武破张鲁于城西，置西城郡。纪胜金州。晋武帝改安阳县曰安康县，又立安康郡。同上。
西城县，本汉旧县，属汉中郡，魏武破张鲁于西域，县置西城郡。纪胜金州。
魏山，在县西南九里。其山东西南三百绝险不通者，晋吉挹为梁州督护，苻坚使韦钟伐之，挹于急口岐山为垒固守，钟三年不能下。纪胜金州。
汉水，去州城百步。水出麸金，其色稍白，不任贡献。れ冢导漾，东流为汉水，历洋州，萦纡千数百里而后至金之境。纪胜金州。
西城山，在州北五里。纪胜金州。
赵台山，在县南二里。梁代汉水泛溢，人皆走北山上。纪胜金州。
石泉县，贞元年刺史姜公辅奏置。纪胜金州。
洵阳县，本汉旧县，属汉中郡，因洵水以为名。纪胜金州。
洵水，出县北洵山，去县一百五十步。纪胜金州。
方山关，在县西三十二里。贞观十二年置，北阻方山，南临汉水，当东南驿路。纪胜金州。
梁门山，在县东八十里。梁将五神令开拓成境梁门为界之也。纪胜金州。
凤凰山，在县一百五十里。山上有十二层，悬竦万仞。纪胜金州。
月川水，出县东梁门山。水出麸金。纪胜金州。

◎山南道▲集州本汉宕渠县地。纪胜巴州。晋自李特窃据，至李寿时，夷獠散居其地，梁武帝大同中于此立东巴州，西魏恭二年改东巴州为集州。同上。
难江县，纪胜巴州。
大牟县。纪胜巴州。
通平县，本汉葭萌县地，梁于此置通池县，开皇省人伏强县，七年改为清化县，又改为通平县。纪胜巴州。
嘉川县。纪胜巴州。
石燕山，在县西北六十里。山甚高险，梯格乃得登之，獠人常恃此以为阻。
纪胜利州。
▲壁州本汉宕渠县地，纪胜巴州。李雄乱后，为夷獠所据，梁末其地内属，及后魏置诺水县，后省。同上。
通江县。纪胜巴州。
符阳县，魏于此立符阳县，唐属集州。纪胜巴州。
白石县，本汉之宣汉县，魏立白石县，隋属集州，大业属巴州，唐属夔州。
纪胜巴州。东巴县，开元置太平县，天宝改为东巴。纪胜巴州。
▲巴州禹贡梁州之域。纪胜巴州。后汉分宕渠县北界汉昌县，同上。李寿时有群獠十余万从南越入蜀，散居山谷，此地遂为獠所有，同上。宋置归化、水北二县。
同上。
清化，本汉葭萌县地，梁置伏强县，周改伏强为清化县，贞观属巴州。纪胜巴州。
大牟山，在县东二里。纪胜巴州。
曾口县，本汉宕渠县地，宋末于此置归化郡以抚獠户，无属县，梁普通六年于郡置曾口县。纪胜巴州。
归仁县，本汉宕渠县地，后为獠所据，宋置平州，隋改归二。纪胜巴州。
始宁县，梁置遂宁郡及始宁县，隋罢郡，以县属巴州。纪胜巴州。
奇章县，梁于此置奇章县，开皇以县属巴州。纪胜巴州。
恩阳县，本汉阆中县地，梁普通六年，分阆中置义郡及义阳县，属巴州。县城置在义阳山上，四面悬绝。隋开皇十八年改曰义阳县。纪胜巴州。
七盘县，久视元年，于山侧近置七盘县。纪胜巴州。
▲蓬州禹贡梁州之域。纪胜蓬州。秦属巴郡，汉即巴郡之宕渠县地，同上。晋属巴西郡，同上。李特孙寿时，夷獠散居，不置郡县，同上。大同元年梁立伏虞郡，同上。后周武帝立蓬州，因蓬山以为名。同上。
蓬池县，本汉阆中县地，梁天监元年分置大寅县，因大寅县池以为名。纪胜蓬州。
乐龙山，在县南三里。纪胜蓬州。
良山县，本汉宕渠县地，梁大同元年分置安固县。纪胜蓬州。隋开皇三年罢郡，以县属蓬州，开元二十九年，州自此移理蓬池。同上。
仪陇县，本汉阆中县地，梁天监元年于此置仪陇县，以山名仪陇故也。初属阆州，隋改属蓬州。纪胜蓬州。
伏虞县，本汉宕渠县地，梁大同中置宣汉县，隋开皇十八年改宣汉为伏虞，隋志置宣汉县，十八年改县名伏虞焉。纪胜蓬州。
伏虞山，在县东南六十五里。甚险，夷獠被征讨，即入此山中也。纪胜蓬州。
补志辑。
▲阆州禹贡梁州之域。纪胜阆州。周梁合于雍，又为雍州地。同上。在秦为巴郡阆中县也。同上。魏废帝时置隆州，同上。治古阆中城。同上。又改巴西为盘龙，同上。先天元年改为阆州，取阆水以为名。同上。
阆中县，阆水行曲，经县三面，县居其中，以此为名。汉范目、张鲁皆封阆中侯。纪胜阆州。
彭道鱼池，在州西南。寰宇记。
晋安县，梁于此置金迁戍，后周置晋安县，隋并入晋城县，武德中复为晋安县。纪胜阆州。
南部县，本汉南充县地，梁置南部郡，周闵帝天和初改为南部县，属盘龙郡。
纪胜阆州。隋大业三年改属巴西郡，先天二年改属阆州。同上。
九子山，在县东九十里。有九峰，因名，又名九陇山。纪胜阆州。
苍溪县，宋元嘉八年分置汉昌县，隋开皇三年属隆州，十八年改为苍溪县，以苍谷为名。纪胜阆州。
云台山，在县东南三十五里。纪胜阆州。
奉国县，本秦阆中县地，后魏恭帝二年于此置奉国县。纪胜阆州。
新井县。充国故城，县东北二十八里。纪胜阆州。
新政县，本汉充国县地，皇朝武德四年割相如、南部二县立新城县，以隐太子建成讳，改名新政县。纪胜阆州。
岐平县，宋于此立宋安县，后魏改岐平，隋开皇末割属阆州。纪胜阆州。
▲果州禹贡梁州之域。纪胜庆府。春秋、战国时为巴子国，秦灭巴立为巴郡，即汉巴郡之安汉县也。安汉县，在州北三里，今南充县是也。同上。自李雄之乱，巴境荒残，至宋于安汉故城置南宕渠郡。同上。开皇三年属阆州，同上。大业初属巴西郡。同上。
南充县，隋开皇十年改县曰南充，唐武德四年于县果州，以县属焉。纪胜顺应府。陈寿故宅，在县郭内。纪胜顺庆府。
冯绲为车骑将军，于此镌崖刻石十有余处，今果山有车骑崖。补志引寰宇记。
相如县，周闵帝省县。纪胜顺庆府。
龙角山，在县东二百步。纪胜顺庆府。
相如故宅，在县南二十五里。居滨嘉陵水，有台名相如琴台，水北有相如坪。
纪胜果州。
流溪县，本南充县地，唐开耀元年析置流溪之侧，因以为名。纪胜顺庆府。
重石山，在县南一里。纪胜顺庆府。
岳池县，本南充、相如二县之地。纪胜渠州。
安岳山，纪胜顺庆府。
▲渠州禹贡梁州之域。纪胜渠州。秦灭巴国以为郡。同上，后汉第五伦常为宕渠令。
同上。建安末，蜀先主割巴郡之宕渠等三县置宕渠郡。同上。大通三年又置渠州，同上。大业三年罢州为宕渠郡，同上。武德元年复为渠州。同上。
流江县宕渠山。纪胜渠州。
宕渠水，在县□二里，一名渝水。纪胜渠州。
故ク城，在县东北七十里。纪胜渠州。
渠江县，本汉宕渠县地，梁普通三年于此置汉安县，属北宕渠郡，开皇三年属渠州，十八年改为ク城县，武德元年复为始安县，至德二年改为渠江县。纪胜广安军。
富灵山，在县东南七十里，峻峭多药物，实灵仙所居。纪胜广安军。
邻山县，本汉宕渠县地，自晋至齐并为夷獠所据，梁大同三年于此置邻山县。
纪胜渠州。县城南北三百有池围绕，东阻湟水，其险，俗号为金城。同上。
邻山，在县□一百三十九里。其山谷西入邻水县界。纪胜渠州。
邻水县，本汉宕渠县地，后陷夷獠。纪胜渠州。补志有邻山无邻水，纪胜引之。荃孙按：旧唐志云武德三年属渠州。寰宇纪云宝历中山南东道节度使裴度秦废入邻山，故新志无之，即补志所由本而废，据以补入。
邻山，在县西四十里。此山重叠，邻比相次，迤逦南尽县界。此山出铁。纪胜渠州。
邻水，在县□□□。其源出县东邻山县二十六里，中有大碛，悬流十丈，奔急若惊湍电泻。纪胜渠州。
大竹县，补志无此县，通典属蓬州。荃孙按：纪胜引皇朝县志云”唐久视元年分宕渠县东界置，属蓬州，至德二年割入梁州，宝历中废，据以补入。
龙兰山，在县北二十里。纪胜渠州。
贵溪水，在县北二十里。纪胜渠州。

●卷逸文卷二
◎淮南道▲扬州禹贡“淮海惟扬州”，唐虞淮海之间，皆周域也。纪胜扬州。御览百六十九引作“禹贡九州扬州其一也”。春秋时属吴，七国属楚。秦灭楚为广陵，并天下属九东郡。汉为江都国，建武元年复曰扬州。御览百六十九。周辑、补志辑。
江南之气燥劲，故曰扬州。纪胜扬州。吴、魏交争之地。通释二。与成都号为天下繁侈，故称扬、益。纪胜扬州。
江都县，本汉广陵县地。纪胜扬州。言远统长江，为一都会，后为广陵国，晋复为江都县。同上。
广陵城，吴王濞都，周十四里半，一名杨子城，在县北四里，州城正真其上。
补志辑原文引寰宇记。
历王胥冢，岁旱鸣鼓攻之，辄致云雨。抱朴子曰：“吴主时掘大冢，有重阁徼道，高可乘马；有铜人，皆大冠执剑。棺中人鬓已班白，面体如生，以白壁二十枚籍尸，举之有玉，形似冬瓜，从怀中堕地，两耳及鼻中有黄金如枣，此骸骨因假物而不朽之效也。”寰宇记。
合渎渠，在县东二里，本吴所掘邗沟，江、淮之水路也，通释无“所”字。
今谓之官河，亦谓之山阳浊。寰宇记。
大江，西北自六合县界流入。晋祖逖击楫中流自誓之所，南对丹徒之亦口。
旧阔四十余里，今阔十八里。魏文帝登广陵观兵，戎卒数十万，旌旗数百里，临江见波涛汹涌，叹曰：“吾骑万队，何所用之。嗟乎，固天地所以限南北也！”
纪胜扬州。
大铜山，在县西北七十二里。汉书吴王濞即山铸钱，此其处也。纪胜扬州。
爱敬陂，在县西五十里。魏陈登为太守，开陂，民号爱敬陂，亦号陈登塘。
纪胜扬州。
瓜洲镇，在县南四十里滨。昔为瓜洲村，盖扬子江中之沙碛也，状如瓜字，遥接扬了渡口，自开元以来渐为南北襟喉之地。寰宇记。
夫差自广陵城东筑邗城，下掘深沟，谓之邗江，亦曰邗沟，自江东北通射阳湖。通释二。
江都故城，在县西南四十六里。城临江水，今为水所侵，无复余址。纪胜扬州。
邵伯埭，在县东北四十里。晋谢安镇广陵，于城东二十里筑垒，名曰新城。
城北二十里有埭，盖安所筑，后人思安，此于召伯，因以立名。纪胜扬州。
雷陂在县北十里。汉江都王传有雷陂。纪胜扬州。
吴公台，在县北四里。宋沈庆之攻竟陵王诞所筑弩台也。后陈将吴明彻围北齐东广州刺史敬子猷，曾筑之以射城内，因号吴公台。纪胜扬州。
江阳县茱萸湾，在县东北九里。隋仁寿四年开，以通漕运。其侧有茱萸村，因以为名。纪胜扬州。
六合县，本楚棠邑，春秋伍尚为棠邑大夫，汉封陈婴为棠邑侯。纪胜真州。
汉堂巴县，属临淮，后汉属广陵。吴赤乌十三年，作堂邑涂塘以淹北道。后周置方州，改六合郡。隋为六合县，唐属扬州。通释二。周辑。
瓜步山，在县东南二十里，临大江。魏太武至六合，登瓜步山，隔江望秣陵，才数十里。通释二。周辑。
六合山，在县东北八十里。通释二。周辑。
桃叶山，在县西南七十五里。隋文帝开皇三年，于此山置六合镇。通释二。
周辑。县有铜城，即吴王铸剑处。寰宇记。补志辑。
梁于石梁置泾州。石梁，禹为理水之门，俗称贡口。寰宇记。补志辑。
海陵县，故楚邑，汉以为县，属临淮郡。纪胜泰州。
盐监，煮盐六十万石，而楚州盐城，浙西嘉兴、盐平两监所出次焉，计每岁天下盐利，当租赋三分之一。通释二。
海陵仓即吴王濞之仓也。枚乘上书曰：“水行满河，不如海陵之仓。”谓海渚之陵，因以为仓。纪胜泰州。
高邮县，上。南至州一百里。补志辑原文。是秦之高邮亭，纪胜高邮军。三国时荒废，晋太康时复立。同上。
杨子县，本汉江都县地，旧杨子镇城，唐高宗时废镇置县，因镇为名。纪胜真州。
天长县，本古之千秋县，唐玄宗开元中以诞辰为千秋节，遂改为天长。寰宇记。补志辑。
▲楚州禹贡扬州之域。春秋属吴，战国属楚，秦属九江郡，汉为射阳县地。御览百八十九。宋孝武帝封弟休为山阳王。纪胜楚州。
山阳县，本汉射阳县地，纪胜楚州。晋立山阳县。同上。
射阳湖，在县东南八十里。纪胜楚州。汉广陵王胥有罪，其相胜之秦夺王射陂草田赋与穷人。张晏曰：“射水之陂，在射阳湖。”御览百六十九。今谓之射阳湖，与宝应盐城分湖为界，萦回三百里。纪胜楚州。
邑有石鳖山，山产石鳖，因名。今山下有邓艾筑城。寰宇记。补志辑。
淮水入宿迁县，南与县分中流为界。通释。
渎水，今谓之山阳渎，即邗沟也。旧水道屈曲，隋文帝重加修，水颇通利。
纪胜楚州。故仓城，东南接州城。隋开皇初将伐陈，因旧城储畜军粮，有逾百万，迄于大业末，常有积，隋乱荒废。纪胜楚州。
盐城县，本汉盐渎县，属监海郡。州长百六十里，在海中。州上有盐亭百二十三所，每岁煮盐四十五万石。通释二。纪胜引作“盐课四十五万石，今官中置盐监以收其利，每岁煮盐四十五万石”。
孙坚为盐渎丞，纪胜楚州。
宝应县，本汉平安县故地，后为安宜县。纪胜楚州。
白水陂，在县西八十里，邓艾所立。纪胜楚州。
淮阴县，宋以淮阴为此兖州，寻废。纪胜楚州。
盱眙县。补志无此县。荃孙按：纪胜引元和志及通典并隶楚州，今据补。
军山，在县北六里。魏太武筑长围困臧质处。邓艾所营堰涧为塘以溉稻田。
纪胜盱眙军。
都梁山，隋于此置都梁宫，出都梁香，因名。纪胜盱眙军。
洪泽浦，在县北三十里。本名破釜涧，炀帝幸江都，经此浦宿，时亢旱，至是降雨，流，因改破釜为洪泽。纪胜盱眙军。
▲滁州春秋时楚地，在汉为全椒县也。御览百六十九。晋琅琊王出滁中，即此地。
吴赤乌十三年作堂邑滁塘，以淹北道。通释。堂邑，即今之六合县。纪胜滁州。
大同二年，于此立南谯州。同上。
清流县，本秦建阳邑，属九江郡，宋改新昌，开皇中改为清流。纪胜滁州。
全椒县，晋改南谯县。纪胜滁州。武德二年，始属滁州。同上。
九斗山，在县南九十余里。昔贡羽兵败，欲东渡乌江，涂经此山，与汉兵一日九斗，因名。纪胜滁州。
滁水，在县南六十里。其源出庐州梁县，东流经滁及六合县，至瓜步入于大江。纪胜滁州。
▲和州禹贡扬州之域。春秋及战国时为楚地。秦为历阳县，属九江郡，汉为淮南国。
御览百六十九。后汉扬州移理于此，纪胜和州。吴、魏交争之所。同上。晋平吴，立淮南郡，后改历阳郡。同上。后齐立和州。同上。
历阳县，本秦旧县，项羽封范增为历阳侯。县在水北，故曰历阳。纪胜和州。
北齐以两国通和，改曰和州。同上。
梁山，在县南七十里，俯临历水。侯临历水。侯景之乱，梁王僧辨军次芜湖，与景将侯子鉴战于梁山，大破之。江东有博望山，属姑熟，二山隔江相对如门，南朝谓之天门山，两岩山顶各有城，并王元谟所筑，自六代为都，皆于此屯捍御。
纪胜和州。
横江，在县东南二十六里，直江南采石渡处。东汉建安初，孙策自寿春经略江都，扬州刺史刘繇遣将屯横江，孙策击破之于此，隋将韩擒虎平陈，自横江济，亦此处也。纪胜和州。
历阳湖，在县西三十里。昔有书生遇一姥，姥待之甚厚，生谓姥曰：“此县前石龟眼赤血出，地当陷为湖。”姥每往视之，门吏问姥，姥具以对。吏因以朱点龟眼，姥见遂走上西山，顾城已陷。今湖中有明府鱼，婢鱼、奴鱼之名。寰宇记。纪胜和州引作“历湖、历湖在县西三十里”。又引淮南子云“历阳之都，一夕为湖”。古“麻”字作“历”，今误为“麻”，今谓之麻湖者，谬也。
乌江县，魏黄初三年，曹仁据乌江以讨吴、晋太康六年始于东城置乌江县，隶历阳郡。纪胜和州。
安阳渡，在县东北八十里，与上元县对岸。纪胜和州。
乌江浦，在县东四里，即亭长舣船之处。纪胜和州。
含山县，本历阳县地，晋于此置龙亢县，城在县四八十里，武德六年改置含山县，八年废，长安四年改置武寿县，神龙初废式寿复为含山县，隶和州。纪胜和州。
濡须坞，在县西南一百十里。濡须水，源出巢县西巢湖，亦谓之马尾沟，东流经晋父山，又东南流洲于江。建安十八年，曹公至濡须，与孙权相拒月余。权乘轻舟，从濡须口入偃月坞。坞在巢县东南二百八里濡须水口。初，吕蒙守濡须，闻曹公将来，夹水筑坞，形如偃月，故以为名。通释二。补志辑。
濡须山，在县西南七十五里。通释二。
东关，在县西九十里。通释二。
运漕河，在县南八十里。梁侯景之乱，王僧辨军次芜湖，景将侯子鉴屯兵梁山，以捍漕运，故名。补志引原文。
▲舒州禹贡扬州之域。春秋时皖国也，亦为舒国、桐国之地，皆为楚所灭。纪胜安庆府。曹公遣朱光为庐江太守，屯皖，大癖稻田。吕蒙上言曰：“皖地肥美，若一收熟，彼众必增，如是数月，操熊见矣，宜早除之。”于是权亲征皖，破之。
同上。赤乌四年，以诸葛恪屯之。同上。武德四年初为东安州，同上。五年改为舒州。同上。
怀宁县，本汉皖县，魏正始二年即赤乌四年，孙权遣诸葛恪屯皖城以伺边隙，四年司马懿攻皖。永嘉乱后遂废。纪胜安庆府。
皖国，舒州本春秋时皖国，咎县繇之后，在汉时为皖县，属庐江郡，三国初属魏，后孙策征皖，克之，获桥公二女，即其地也。纪胜安庆府。
皖山，在县西十里。通释二。
皖水，西北自霍山县流入，经怀宁县北二里，又东南流二百四十里入大江，谓之皖口。通释二。
吴塘陂，在县西二十里，皖水所注。昔曹公遣朱光屯皖，大开稻田。吕蒙上言曰：“皖地肥美，若一收熟，彼众必增，宜早除之。”乃征皖，破之。此塘即朱光所开也。通释二。
宿松县，本汉皖县，元始中为松滋县，属庐江。晋武平吴，以荆州有松滋县，故改曰宿松县。纪胜安庆府。
桑落洲，在县南一百九十里。江水自鄂陵水分派为九。于此合流。九江江口，晋刘毅与卢循战于桑落洲，为循所败，即此。纪胜安庆府。
望江县，本汉皖县地。纪胜安庆府。
大雷池，水西自宿松县流入县界，东南积而为池，经县而入于江。又行百里为雷池口，晋成帝咸和三年，苏峻反，温峤欲入卫京师，庾亮素忌陶侃，报峤书曰：“吾忧西陲过于历阳，足下无过雷池一步也。”纪胜安庆府。
太湖县，本汉皖县地，宋元嘉末置太湖县，县东北三十五里有太湖水，因以为名。纪胜安庆府。
桐城县，桐本春秋时楚附庸小国也。纪胜安庆村。梁改为枞阳郡，开皇初又改为县，十八年改为同安县，至德二年载改为桐城，取桐乡为名也。同上。
盛唐山，在县东南一百二十里，名益塘山，即古盛唐山也，汉武帝作盛塘之歌。纪胜安庆府。
枞阳水，出县东南硖石山，东南入于江。纪胜安庆府。
朱邑祠，在县西南。邑为桐乡啬夫，廉平有恩，县人思之，为立生祠。纪胜安庆府。
▲寿州禹贡扬州之域。秦并天下，为九江郡，汉为淮南国。御览。
寿春县八公山，南即淮水，自东晋至今，常为要害之地。通释十二。
安丰县安丰南有霍父亭。寰宇记。
万唐县马头城，在县北百二十里。通释十二。
▲庐州本庐子国，春秋舒国之地。汉分淮南置庐江郡。后汉庐江在皖。建安中曹公谓刘馥可任以东南之事，以为扬州刺史，单马造合肥空城，建立州理，合肥县西二里故城是也。建安二年，张辽守之，孙权帅十万师攻围，辽以八千破之。明帝青龙元年，满宠都督扬州诸军，镇于此，请于合肥县西北三十里立新城。权自出，欲围新城，以其远小，积二十日不敢下船，乃上岸耀兵。明年又至新城，无功而还。诸葛恪围城，亦不克。魏明帝云：“先帝东置合肥，南守襄阳，西固祁山，贼来辄破于三城之下，地有所必争也。”合肥，晋亦为重镇，梁改合州，隋改庐州。通释十二。
合肥县，本汉旧县，属九江郡。淮水与淝水合，故曰合肥。纪胜庐州。
巢湖，亦名焦湖，在县东南六十四里。本居巢县地，后陷为湖。今与巢县、庐江分湖为界。通释十二。
慎县西津桥，在县西北五里。建安二十年，吴征合肥，兵还，孙权与凌统等在津北，为魏将张辽所袭，持鞍缓，超度于此。纪胜庐州。梁太清二年，改合肥为合州。纪胜庐州。
巢县濡须水，源出县西巢湖，亦谓之马尾沟，东流经晋父山，又东南流注于江。
建安十八年，曹公至濡须，与孙权相拒月余，权乘轻舟从濡须口入。通释十二。
巢湖，在县西五十里。周回五百里，南出于东关口。通释十二。
东关口，在县东南四十里，接巢湖，在西北至合肥界，东南有石渠，凿山通水，是名关口，相传夏禹所凿，一号东兴。今其地高峻险狭，实守扼之所，故天下有事，必争之地。吴、魏相持于此，吴筑城，魏亦对岸置栅。嘉平四年，诸葛恪于东关作大堤，遏巢湖，左右依山夹筑两城，使全端，留略守之。魏遣诸葛诞、胡遵为东关，将坏其是，恪大破之。通释十二。周辑。
巢湖亦名焦湖，东南至合肥县六十四里。本居巢县地，后陷为湖。今与巢县、庐江分湖为界。诸葛武侯曰：“曹操四越巢湖不成。”张魏公曰：“巢河之水，上通焦湖，濡须正扼其冲，东西两关，又从而辅翼之，馈般难通，故虽有十万之帅，未能寇大江。”通释十二。周辑、补志辑。
邑有杨泉湖。寰宇记。
案七贤传曰：“汉武出淮阳到监乡，帝问曰：‘此名河？’陈翼对曰：‘乡名为监。’上曰‘万乘主问，何欺乎？’欲举火燔之，翼曰：‘不可燔，臣言不欺，佩刀当生白毛；若欺，则当无毛。’视之，刃果有毛长寸余。”寰宇记。
庐江县水经注：“即水出庐江郡之东陵乡，禹贡所谓过九江至于东陵者也。西南流，水积为湖，湖西有青林山。”补志辑原文。
舒城县，本舒国，后汉立郡，徙理皖城。开元二十三年，刺史竹承扌秦于故舒城置舒城县。纪胜庐州。
梁县，本汉浚遒县，属九江郡，东晋改置谨县，因县西北古谨城为名。纪胜庐州。

●卷逸文卷三
◎岭南道▲春州汉置合浦郡，今州即汉合浦郡之高凉县下，梁于此置春郡，无属县，陈置阳春县以隶之。隋平陈，废阳春郡，以县属高州。纪胜南思州。
阳春县邑有长围石，以居人绕之，故名。寰宇记。
元嘉中开郡堑，得石墨数斛，可以书。寰宇记。
罗水县邑有苏罗山。纪胜南思州。
▲新州古南越之地。纪胜新州。今州，即汉合浦郡之临允也。同上。晋穆帝永和七年，分苍梧于此立新宁郡，同上。梁武帝改置新州，同上。隋末陷贼。同上。
新兴县，本汉临允县之地，属合浦郡，晋分置新兴县，属新宁郡。新江南去县二百里。纪胜新州。
古岱岭，在县西南三十里。出银。纪胜新州。
永须县，武德四年析新兴县置，天宝元年改为永顺县。纪胜新州。
▲雷州古越地也，经胜雷州。秦平百越，置三郡，此属象郡。同上。梁武帝分合浦立合州。同上。大业二年废合州，以海康县属合浦郡。同上。隋乱陷贼，同上。
武德四年萧铣平，置南合州。同上。
海康县，本汉徐闻县地，属合浦郡。梁妥置南合州。纪胜雷州。开皇十八年于此置齐康县，十年改为海康县。同上。
米豆，枝叶似柳，花如乌，豆一种之后，数年收实，淮南子云“豆之美者有米豆”，此时也。纪胜雷州。
暴牛，海康县其地多牛，项上有骨，大如覆斗，日行三百里，尔雅所谓暴牛也。纪胜雷州。
遂溪县，本汉徐闻县地，开皇十一年于此置铁把县，因县西铁把水以为名，天宝元年改为遂溪。纪胜雷州。
徐闻县，本汉旧县也，属合浦郡。纪胜雷州。其县与南崖州澄迈县对岸，相去约一百里。同上。
汉置左右候官，积货物于此，备其所求，与交易有利，故谚曰：“欲拔贫，诣徐闻。”纪胜雷州。
▲罗州汉为合浦郡高凉县之地。高凉县在今高州界，纪胜化州。梁置罗州。同上。
廉江县县有龙化水。补志引原文。
吴川县，本汉高凉县地，宋于此置吴川县，以县东吴川水为名，后因不改。
纪胜化州。
吴川水，在县东三十里。纪胜化州。
水县黎山，在县北三十里，水所出。补志引原文。
▲高州古越地也，纪胜高州。汉武平南越，置合浦郡，今州即汉合浦郡之高凉县地。
同上。东汉威帝分立高兴郡、灵帝改曰高凉。同上。后为夷獠所据，梁讨平俚洞。
置高州，同上。仍为刺史，后改都督府。同上。贞观二十三年，盎卒，子智又为刺史。同上。永微元年，敕遣太常丞薛宝积析高州所管县为恩、潘二州，分盎诸子为刺史，以抚其人，仍移高州理于良德县，同上。开元元年，又移置于保宁县，同上。大历十一年移州治于旧州南三十里电白县界置。同上。
电白县，本汉高凉县地，梁于此置电白郡。纪胜高州。
定山，在县东十八里。纪胜高州。
保宁县，隋于此置连江县，属高州。纪胜高州。
开陵山，在县北一里。纪胜高州。
▲恩州汉平南越，置合浦郡，今州即合浦郡之高凉县地也。纪胜恩州。
永徽元年置恩州。同上。
思平县金鸡山，在州西北，每有金色鸡见，鸣于石上，因名。寰宇记。
阳江县，本汉高凉县地，纪胜南恩州。武德五年于此置西平县，属高州，永徽元年于县立高州，天宝元年改为阳江县。同上。
罗领山，出沈香木。纪胜南恩州。
翠鸟山，在县东二十里。纪胜南恩州。
▲辨州隋开皇十一年，于此立石龙县，属罗州。纪胜化州。武德六年，徙罗州于石城县，于石龙县置南石州。同上。
石龙县，本汉合浦郡之高凉县地，隋开皇十一年于此置石龙县，初属罗州，贞观初改属辨州。纪胜化州。
茂名水，在县北二十里。纪胜化州。
▲泷州汉武平南越，置苍梧郡，今泷州即苍梧郡之端溪县地也，纪胜德庆府。治泷水县。同上。
建水县有鼎石之神，随波出入，即赤松子链水玉金丹处，侧有赤松子祠存。寰宇记。
▲崖州珠崖如廪大，与徐闻对渡，北风举帆，一夕一日而至。纪胜琼州。
合城县，本覃县，寰宇记校勘。大业六年置。纪胜琼州。
文昌县，本汉紫贝县地。纪胜琼州。
▲琼州赤乌二年于徐闻县立珠崖郡，纪胜琼州。于其地上立珠官一县，招抚其人，竟不从化。同上。又于徐闻县立珠崖郡，竟不有其地。同上。隋大业六年更开置珠崖郡，立十县，同上。又置儋耳、临振二郡。同上。隋乱陷贼。同上。唐平萧铣，立都督府，管崖、儋、振三州。同上。
琼山县，本汉玳瑁县地，贞观五年分置琼山县，因县西六里琼山为名。纪胜琼州。
临高县，式德五年分平昌县置临机县。纪胜琼州。
▲振州本汉珠崖郡地，纪胜吉阳车。梁于徐闻县立珠崖郡。同上。炀帝大业六年开置珠崖郡，又置儋耳、临振二郡。同上。隋末陷贼。同上。永徽元年置落屯县。
同上。
宁远县，隋大业六年分置亭远县。纪胜吉阳军。
宁远水，去县一里。纪胜吉阳军。
延德县，本汉临振县地，大业六年分置。纪胜吉阳军。
延德水，去县一里。纪胜吉阳军。
吉阳县，贞观二年分宁远置。纪胜吉阳军。
黎峨山，去县东七十里。纪胜吉阳军。
临川县，本汉临振县地，大业六年分置。纪胜吉阳军。
落屯县，永徽元年置，在落屯洞，因以为名。纪胜吉阳军。
▲儋州自汉至陈，更不得其本地。纪胜昌化军。大业六年，分珠崖置儋耳郡。同上。
隋乱陷贼。同上。
义伦县，本汉儋耳郡地，纪胜昌化军。武德五年置儋州，领义伦县。同上。
昌化县，本汉至来县，大业六年置。纪胜昌化军。
感恩县，本汉九龙县，寰宇记校勘。隋大业六年改名感恩县，取感恩水以为名。纪胜昌化军。
涔阳县，天宝初于涔阳镇置。纪胜昌化军。
富罗县，本汉儋耳县地，大业六年于此置毗善县，属珠崖郡，武德五年改为富罗，来属儋州。纪胜昌化军。
▲万安州本崖州万安县地，龙朔二年改割万安及临世、陵水二县于此置万安州，纪胜万安军。开元九年移理陵水。同上。
万安县，本汉紫贝县地，贞观元年分文昌县置。纪胜万安军。
陵水县，大业六年于此置陵水县。纪胜万安军。
▲藤州汉平南越，置苍梧郡，属苍梧郡之猛陵县地，纪胜滕州。开皇十年废永平郡，于此置石州，十二年又改石州为藤州，大业三年罢州为永平郡。隋末陷贼。同上。
▲镡津县镡江，在镡津，俗名浔江。纪胜藤州。
义昌县，本名安昌县，梁承圣元年置，天宝二年改为义昌县，贞元元年移义昌县额于林安乡置今县，其旧县改为乡，隶入镡津县。纪胜藤州。
孤，獠名也，有两牙，二长寸，食人，性重人掌，得人即悬之室内，当面铺坐，击钟鼓，歌舞饮酒，稍割而敢之。方于农时，猎人以祀田神。寰宇记。
补志辑。
▲客州古越地，纪胜容州。汉平南越，置合浦郡，属交趾刺史。今州即合浦郡之合浦县地也，同上。泰始七年，分合浦县立流南郡，同上。萧齐分南流郡置南流县，废北流郡置北流县，寻又省高流，其北流县属合浦郡。同上。以合浦郡之北流县、永平郡这普宁县于今州理北置铜州。同上。贞观八年改铜州为容州。以州西带铜山，因以为名。同上。
普宁县，本汉合浦县地，晋分置宕昌县，隋开皇十七年改为奉化县，十九年又改为普宁县，属藤州永平郡，纪胜容州。开元中移郭下北流县于西南六十里，又自州移普宁县于郭下。同上。
北流县，本在州郭，开元中移于今理。纪胜容州。
▲牢州定川县，川东南四十里。纪胜郁林州。
定川水。
宕川县，武德四年置，乾封二年属牢州。纪胜郁林州。
泸宕水，在县北二里。纪胜郁林州。
潭礼水，在县东五里。纪胜郁林州。
▲白州古越地，汉为合浦县地。武德四年置南州，六年改南州为白州。纪胜郁林州。
博白县钟山。纪胜郁林州。
南流江。纪胜郁林州。
周罗县，武德四年析合浦县置，寰宇记校勘。
周罗山。纪胜郁林州。
周罗溪。
▲郁林州陈天嘉二年置石南郡，开皇十年改为石南县，武德四年于县置郁州，贞观六年废，以属贵州，乾封元年又置郁林州。纪胜郁林州。
蔡山。纪胜郁林州。
▲党州古符县县之封溪多猩猩，似黄狗，人面善言，声如妇人。寰宇记。
出蚺蛇，长十余丈，以妇人衣投之则蟠。牙长六七寸，辟不祥。寰宇记。
马援造铜船济海，既归，付程安令沈于渚，今天晴水澄，往往望见船楼，上恒似有四寸水，不知几十丈也。一名越王船。寰宇记。
▲禺州开元二十四年割属容州。纪胜容州。
峨石县邑有石印，似印形，文如篆。寰宇记。
董奉死，人见于鸣石之山。山海经曰“长石之山，洪水出焉，山多鸣石”，即此也。寰宇记。
▲廉州古越地也。纪胜廉州。今州即合浦县理也。同上。黄武七年更名珠官郡，少帝改珠官郡为合浦郡。同上。大业三年，又废州为合浦郡。同上。取大廉洞以为名。同上。
合浦县越州城，即宋陈伯绍刺史所理城也。纪胜廉州。
陈伯绍平蛮，至合浦，见三青牛，围之不获，即于其处置城，号曰青牛城。
寰宇记。
粮头山，在县西北。补志引原文。
瘴江，州界有瘴名，为合浦江，纪胜廉州。自瘴江至此，瘴疠尤甚，中之者多死，举体如墨。春秋两时弥盛，春谓青草瘴，秋谓黄茅瘴。马援所谓“仰视乌茑，ㄢ堕水中”，即此也，土人谙则不为病。同上。
廉江，州南至廉江入海处二百里。纪胜廉州。
封山县，本汉合浦县地，齐于此置封山郡，开皇罢郡为封山县。纪胜廉州。
蔡龙县武禄溪，在县东南三里。纪胜廉州。
大廉县石荒溪。纪胜廉州。
▲义州本苍梧郡猛陵县之地也，陈于此置永业郡。开皇十年罢郡为永业县，属永熙郡。隋末陷贼。武德五年分永业县置龙城县，仍于县置南义州，贞观元年州废，二年复置义州。纪胜藤州。
永业县，在义州西南。本陈永业郡，隋改为县，属乐州，永徽后割属义州。
纪胜藤州。
连城县，本汉连溪县地，武德六年立。纪胜藤州。
思刚州，补志不载。荃孙按：与地广记云“唐为羁縻州，立于大历中年，隶邕州都督府，宋天禧始废”，今据补。
都泥江，在州北，出宜至本县，东经象入藤。浔州又有都泥水。纪胜宾州。
林波泉，在州南三十里。纪胜宾州。
罗蒙水，在州西五十五里。纪胜宾州。
龙章山，在州北四十里。昔有龙出山上，文彩炳然。纪胜宾州。
东班江，在州西北五里。纪胜宾州。
秋风江，在州东南二十五里。纪胜宾州。
富答泉，在州西二十里。纪胜宾州。
唐李吉甫元和郡县图志四十卷，宋时其图已佚，今又缺第十九、第二十、第二十三、第二十四、第二十六、第二十六共六卷，其第十八卷阙其半，第二十五卷缺二叶，海内无完帙矣。今刊本流传于世者，有武英殿本、岱南阁本。山左周萝棠辑逸文一卷，上元严观补六卷，均附孙本刊行，而严补自出己站缀，周辑颇多漏落。今刺各书所引，为三卷，虽未能复吉甫之旧观，而守残抱缺，不无小补云尔。光绪辛巳九月，江阴缪荃孙识于宣武城南大川淀寓庐之涵秋阁。