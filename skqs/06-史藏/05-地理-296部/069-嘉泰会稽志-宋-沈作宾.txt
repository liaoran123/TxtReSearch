嘉泰会稽志  (宋)沈作宾修　(宋)施宿等纂

　王家襄序 
　陆游序 
　卷一
　　越 
　　会稽郡 
　　越州 
　　绍兴府 
　　历代属州 
　　历代属县 
　　废州 
　　废县 
　　分野 
　　风俗 
　　州境并至京地里 
　　城郭 
　　子城 
　　学
　　　县学 
　　社稷
　　　诸县社稷  
　　贡院 
　　教场 
　　古城 
　　佥厅 
　　府廨 
　　西园  
　卷二
　　王 
　　都尉 
　　内史 
　　太守 
　　守乡郡 
　卷三
　　节度使 
　　安抚使 
　　都总管 
　　提刑司 
　　提举司 
　　通判廨舍 
　　路钤辖廨舍 
　　正副将 
　　都监 
　　三司属官
　　　安抚司 
　　　提刑司 
　　　提举司  
　　职官曹官廨舍 
　　县令长
　　　会稽 
　　　山阴 
　　　剡县 
　　　诸暨 
　　　萧山 
　　　余姚 
　　　上虞  
　　进士 
　　姓氏  
　卷四
　　军营 
　　仓 
　　库务〔场局等〕
　　衢巷 
　　馆驿 
　　邮置 
　　狱 
　　市 
　　堰
　　　会稽县 
　　　山阴县 
　　　萧山县 
　　　上虞县 
　　　山阴县 
　　　萧山县 
　　　余姚县 
　　　上虞县  
　　斗门 
　　　会稽县 
　　　山阴县 
　　　余姚县 
　　　上虞县  
　卷五
　　户口 
　　赋税
　　　夏 
　　　秋 
　　　旧额之外创增  
　　折变 
　　课利
　　　税 
　　　盐 
　　　茶 
　　　酒  
　　经总制钱 
　　杂贡  
　卷六
　　陵寝
　　　濮王园庙 
　　　大禹陵  
　　祠庙
　　　府城 
　　　会稽县 
　　　山阴县 
　　　嵊县 
　　　诸暨县 
　　　萧山县 
　　　余姚县 
　　　上虞县 
　　　新昌县  
　　冢墓
　　　会稽县 
　　　山阴县 
　　　嵊县 
　　　诸暨县 
　　　萧山县 
　　　余姚县 
　　　上虞县 
　　　新昌县   
　卷七
　　宫观寺院〔一〕
　　　宫观
　　　　府城
　　　　　天庆观 
　　　　　报恩光孝观 
　　　　　天长观 
　　　　　开元宫  
　　　　会稽县
　　　　　告成观 
　　　　　龙瑞宫 
　　　　　千秋观  
　　　　嵊县
　　　　　金庭观 
　　　　　桃源观  
　　　　诸暨县
　　　　　干明观  
　　　　余姚县
　　　　　广福观 
　　　　　祠宇观  
　　　　上虞县
　　　　　天庆观  
　　　　新昌县
　　　　　鼓山真圣观   
　　　寺院〔一〕
　　　　府城
　　　　　开元寺 
　　　　　大中禹迹寺 
　　　　　延庆院 
　　　　　崇报院 
　　　　　大中祥符寺 
　　　　　圆通妙智教院 
　　　　　永福院 
　　　　　隆教院 
　　　　　景德院 
　　　　　明教院 
　　　　　旌教院 
　　　　　长庆院 
　　　　　善法院 
　　　　　寿昌院 
　　　　　广福院 
　　　　　法济院 
　　　　　悟本院 
　　　　　福果院  
　　　　山阴
　　　　　大善寺 
　　　　　报恩光孝禅寺 
　　　　　大能仁禅寺 
　　　　　戒珠寺 
　　　　　光相寺 
　　　　　能仁院 
　　　　　广教院 
　　　　　妙明院 
　　　　　观音教院  
　　　　会稽县
　　　　　泰宁寺 
　　　　　淳化寺 
　　　　　雍熙院 
　　　　　显圣院 
　　　　　广福院 
　　　　　大禹寺 
　　　　　天华院 
　　　　　东山寿宁院 
　　　　　宝山证慈院 
　　　　　大中昭福院 
　　　　　妙峰寺 
　　　　　福庆寺 
　　　　　隆庆院 
　　　　　资寿院 
　　　　　护圣院 
　　　　　广爱院 
　　　　　崇仁院 
　　　　　资圣院 
　　　　　普济院 
　　　　　福圣院 
　　　　　庆恩院 
　　　　　灵峰院 
　　　　　普济院 
　　　　　净胜院 
　　　　　渚修院 
　　　　　妙智院 
　　　　　净住院 
　　　　　广教寺 
　　　　　澄心院 
　　　　　华严院 
　　　　　鹫峰院 
　　　　　延安院 
　　　　　崇胜院 
　　　　　九莲院 
　　　　　佛果院 
　　　　　清修院 
　　　　　宝林院 
　　　　　化城院 
　　　　　石佛妙相寺 
　　　　　称心资德寺 
　　　　　明觉院 
　　　　　隆德崇善寺 
　　　　　崇福院 
　　　　　兴福院  
　　　　山阴县
　　　　　天章寺 
　　　　　天衣寺 
　　　　　法云寺 
　　　　　本觉寺 
　　　　　智度寺 
　　　　　云秘寺 
　　　　　宝寿院 
　　　　　宝严院 
　　　　　奉圣院 
　　　　　延福院 
　　　　　宝寿院 
　　　　　长寿院 
　　　　　广济院 
　　　　　报恩院 
　　　　　广利院 
　　　　　慈恩院 
　　　　　延寿院 
　　　　　等慈院 
　　　　　资教院 
　　　　　庆寿院 
　　　　　集善院 
　　　　　上方院 
　　　　　香林院 
　　　　　青莲院 
　　　　　报恩院 
　　　　　华藏院 
　　　　　安康院 
　　　　　福安院 
　　　　　保安院 
　　　　　安隐院 
　　　　　崇教院 
　　　　　普香教院 
　　　　　鹫台院 
　　　　　资寿院 
　　　　　明因院 
　　　　　寿星院 
　　　　　永兴院 
　　　　　崇福院 
　　　　　兴教院 
　　　　　兴教院 
　　　　　惠悟院 
　　　　　显慈资庆禅院 
　　　　　广福院 
　　　　　灵秘院 
　　　　　龙兴寺 
　　　　　大庆尼寺    
　卷八
　　宫观寺院〔二〕
　　　寺院〔二〕
　　　　嵊县 
　　　　　惠安寺 
　　　　　宣妙寺 
　　　　　安福寺 
　　　　　上鹿苑寺 
　　　　　下鹿苑寺 
　　　　　明觉寺 
　　　　　禅惠寺 
　　　　　福感寺 
　　　　　实性院 
　　　　　宝积院 
　　　　　龙藏寺 
　　　　　普惠寺 
　　　　　普安院 
　　　　　戒德院 
　　　　　定林院 
　　　　　圆超院 
　　　　　真如院 
　　　　　尊胜院 
　　　　　天竺院 
　　　　　灵岩院 
　　　　　法祥院 
　　　　　超化院 
　　　　　瑞像院 
　　　　　法华院 
　　　　　南岩廨院 
　　　　　清隐院 
　　　　　大明院 
　　　　　证道院 
　　　　　华藏院 
　　　　　皇觉院 
　　　　　显净寺 
　　　　　报恩院 
　　　　　资福院 
　　　　　空相院 
　　　　　悟空寺 
　　　　　安国院 
　　　　　明心院  
　　　　诸暨县
　　　　　大雄寺 
　　　　　咸通保寿寺 
　　　　　永寿寺 
　　　　　化城寺 
　　　　　青莲院 
　　　　　三学禅院 
　　　　　宝乘院 
　　　　　永庆院 
　　　　　法海院 
　　　　　慈氏院 
　　　　　彰圣院 
　　　　　香杜院 
　　　　　云峰院 
　　　　　安隐院 
　　　　　灵峰院 
　　　　　净观寺 
　　　　　修惠院 
　　　　　三德院 
　　　　　智度院 
　　　　　保福院 
　　　　　崇寿院 
　　　　　崇胜院 
　　　　　延庆院 
　　　　　法善院 
　　　　　道林院 
　　　　　钟山院 
　　　　　法藏院 
　　　　　延祥院 
　　　　　咸通西岳院 
　　　　　药师院 
　　　　　荐福院 
　　　　　上普润院 
　　　　　下普润院 
　　　　　明教院 
　　　　　净土院 
　　　　　永庆院 
　　　　　法云院 
　　　　　化城院 
　　　　　慈光院 
　　　　　崇法院 
　　　　　显教院 
　　　　　离相院 
　　　　　永福院 
　　　　　净住院 
　　　　　崇教院 
　　　　　清凉院 
　　　　　荐严院 
　　　　　明觉院 
　　　　　栖岩院 
　　　　　净隐院 
　　　　　正觉院 
　　　　　归寂院 
　　　　　宣妙院 
　　　　　香林院 
　　　　　云就院 
　　　　　梵惠院 
　　　　　广福院 
　　　　　资圣院 
　　　　　普济院 
　　　　　天曹院 
　　　　　宝林院 
　　　　　云居院 
　　　　　解空院 
　　　　　四果院 
　　　　　大历广福院 
　　　　　嘉福院 
　　　　萧山县
　　　　　祗园寺 
　　　　　觉苑寺 
　　　　　广化寺 
　　　　　觉海寺 
　　　　　慈云寺 
　　　　　惠济院 
　　　　　净土院 
　　　　　正觉院 
　　　　　广慈禅院 
　　　　　真济院 
　　　　　和庆院 
　　　　　明化院 
　　　　　开善院 
　　　　　净惠院 
　　　　　广法院 
　　　　　广福院 
　　　　　资教院 
　　　　　兴法院 
　　　　　净土院 
　　　　　资福院 
　　　　　重兴院 
　　　　　显教院 
　　　　　兴教院 
　　　　　普惠院 
　　　　　圣果院 
　　　　　资利院 
　　　　　栖真院 
　　　　　兴善院 
　　　　　灵峰院 
　　　　　法印院 
　　　　　六和院
　　　　　崇因院  
　　　　　隆兴寺  
　　　　余姚县
　　　　　龙泉寺 
　　　　　九功寺 
　　　　　圆智寺 
　　　　　建初寺 
　　　　　普满寺 
　　　　　广安寺 
　　　　　长庆院 
　　　　　罗汉院 
　　　　　应天镇国禅院 
　　　　　悟法院 
　　　　　普济院 
　　　　　隆庆院 
　　　　　如意院 
　　　　　宝积院 
　　　　　广教院 
　　　　　西福昌院 
　　　　　普明院 
　　　　　东福昌院 
　　　　　建福院 
　　　　　普圆院 
　　　　　法性院 
　　　　　静凝教忠寺 
　　　　　清果院 
　　　　　禅慧院 
　　　　　明真院 
　　　　　双林院 
　　　　　正觉院 
　　　　　极乐院 
　　　　　超果院 
　　　　　普安院 
　　　　　慈圣院 
　　　　　嘉福院 
　　　　　报先院 
　　　　　胜果院 
　　　　　地藏尼院  
　　　　上虞县
　　　　　等慈寺 
　　　　　长庆寺 
　　　　　兴教禅院 
　　　　　戒德院 
　　　　　上乘院 
　　　　　智果院 
　　　　　国庆禅院 
　　　　　明教院 
　　　　　重明院 
　　　　　普净院 
　　　　　法果院 
　　　　　栖禅院 
　　　　　咸通宝泉院 
　　　　　智度院 
　　　　　诸林院 
　　　　　胜因院 
　　　　　澄照院 
　　　　　东资圣院 
　　　　　法界院 
　　　　　栖仁院 
　　　　　太岳院 
　　　　　干符报恩院 
　　　　　明因院 
　　　　　瑞像院 
　　　　　西资圣院 
　　　　　海惠院 
　　　　　化度院 
　　　　　广教院 
　　　　　奉国报恩院 
　　　　　广明宝盖禅院 
　　　　　净众院 
　　　　　福祈禅院 
　　　　　福仙院 
　　　　　涌泉院  
　　　　新昌县
　　　　　宝相寺 
　　　　　云居寺 
　　　　　大明寺 
　　　　　七宝院 
　　　　　福圣院 
　　　　　宝严院 
　　　　　慧云院 
　　　　　兴善院 
　　　　　祖印院 
　　　　　广福院 
　　　　　沃洲真觉院 
　　　　　列翠院 
　　　　　鹫峰院 
　　　　　天宫院 
　　　　　华藏院 
　　　　　昌法院 
　　　　　保福院 
　　　　　香林院 
　　　　　普润院 
　　　　　普门院 
　　　　　方广院 
　　　戒坛 
　　　接待 
　　　施水 
　卷九
　　山 
　　　府城
　　　　卧龙山 
　　　　山 
　　　　蕺山 
　　　　火珠山 
　　　　阳堂山 
　　　　峨霢山 
　　　　白马山 
　　　　彭山  
　　　会稽县
　　　　会稽山 
　　　　秦望山 
　　　　望秦山 
　　　　宛委山 
　　　　射的山 
　　　　白鹤山 
　　　　石帆山 
　　　　赤堇山 
　　　　若蕡山 
　　　　宝山 
　　　　紫云山 
　　　　富盛山 
　　　　下皋山 
　　　　锡山 
　　　　白鹿山 
　　　　若耶山 
　　　　何山 
　　　　鸡山 
　　　　鹤鸣山 
　　　　洞浦山 
　　　　陶宴岭 
　　　　日铸岭 
　　　　葛山 
　　　　铜牛山 
　　　　（山豪）山 
　　　　云门山 
　　　　土城山 
　　　　犬亭山 
　　　　称山 
　　　　郑弘山 
　　　　鹿池山 
　　　　刻石山 
　　　　太平山 
　　　　储山 
　　　　六山 
　　　　脊山 
　　　　姥山 
　　　　大白山 
　　　　小白山 
　　　　茅岘 
　　　　稷山 
　　　　干山 
　　　　阴山 
　　　　横山 
　　　　少微山 
　　　　方干岛 
　　　　尚书坞 
　　　　谷来岭 
　　　　剌涪山  
　　　山阴县
　　　　涂山 
　　　　侯山 
　　　　兰渚山 
　　　　陈音山 
　　　　亭山 
　　　　蜀阜山 
　　　　法华山 
　　　　容山 
　　　　羊石山 
　　　　柯山 
　　　　人安山 
　　　　锤头山 
　　　　巫山 
　　　　石匮山 
　　　　五峰山 
　　　　西余山 
　　　　乌风山 
　　　　圣女山 
　　　　茅岩山 
　　　　石城山 
　　　　檀宴山 
　　　　下马山 
　　　　梅里尖山 
　　　　硙山 
　　　　六峰山 
　　　　项里山 
　　　　戴于山 
　　　　何山 
　　　　玉架山 
　　　　花泾山 
　　　　直步山 
　　　　徐山姚屿 
　　　　弹丸山 
　　　　甔山 
　　　　海山 
　　　　蜀山 
　　　　凤凰山 
　　　　玉山 
　　　　琵琶山 
　　　　乌土山 
　　　　三山  
　　　嵊县
　　　　剡山 
　　　　大白山 
　　　　小白山 
　　　　刻石山 
　　　　丹池山 
　　　　石鼓山 
　　　　簟山 
　　　　动石山 
　　　　嶀山 
　　　　车骑山 
　　　　嵊山 
　　　　了山 
　　　　榆树山 
　　　　梃山 
　　　　子周山 
　　　　葛岘山  
　　　诸暨县
　　　　长山 
　　　　苎罗山 
　　　　衡山 
　　　　覆斗山 
　　　　东白山 
　　　　储山 
　　　　金鹅山 
　　　　乌带山 
　　　　杭乌山 
　　　　句乘山 
　　　　浮塘山 
　　　　九江山 
　　　　石鼓山 
　　　　黄蘗山 
　　　　大岩山 
　　　　岩崖山 
　　　　鸡冠山 
　　　　细辛陇山 
　　　　五泄山 
　　　　宝掌岩 
　　　　金鸡山 
　　　　壮禅师岩 
　　　　范公岩  
　　　萧山县
　　　　萧山 
　　　　北干山 
　　　　翠嶂山 
　　　　荏山 
　　　　黄竹山 
　　　　洛思山 
　　　　干姜山 
　　　　（上厌下手）乌山 
　　　　航乌山 
　　　　连山 
　　　　吹楼山 
　　　　螺山 
　　　　菊山 
　　　　茗山 
　　　　临江山 
　　　　去虎山 
　　　　三台山 
　　　　苎罗山 
　　　　龛山 
　　　　慈孤山 
　　　　石岩山 
　　　　东蜀山 
　　　　西蜀山 
　　　　峡山 
　　　　许元度岩  
　　　余姚县
　　　　秘图山 
　　　　四明山 
　　　　竹山 
　　　　罗壁山 
　　　　悬泥山 
　　　　灵绪山 
　　　　渚山 
　　　　姚丘山 
　　　　虞山 
　　　　吴女山 
　　　　坞山 
　　　　太平山 
　　　　大小黄山 
　　　　九里山 
　　　　西石头山 
　　　　童山 
　　　　大小雷山 
　　　　殿山 
　　　　屯山 
　　　　松山 
　　　　柏山 
　　　　霢山 
　　　　庙山 
　　　　白山 
　　　　化安山 
　　　　白水山 
　　　　历山 
　　　　大兰山 
　　　　灵源山 
　　　　鸟胆山 
　　　　风山 
　　　　东明山 
　　　　白云山 
　　　　冶山 
　　　　陈山 
　　　　石匮山 
　　　　安山 
　　　　石人山 
　　　　破山 
　　　　屿山 
　　　　仙居山 
　　　　圣山 
　　　　镆剑山 
　　　　乌山 
　　　　姜山 
　　　　熨斗山 
　　　　何山  
　　　上虞县
　　　　伞山 
　　　　上申山 
　　　　升相山 
　　　　兰穹山 
　　　　东山 
　　　　檀燕山 
　　　　钓台山 
　　　　（山豪）山 
　　　　指石山 
　　　　夏盖山 
　　　　握登山 
　　　　象田山 
　　　　大雷尖山 
　　　　石壁山 
　　　　龙山 
　　　　佛迹山 
　　　　长者山 
　　　　蔡墓山 
　　　　里（山奥）山 
　　　　龙塘山 
　　　　昆仑山 
　　　　罗岩山 
　　　　罗壁山 
　　　　双碁山 
　　　　四明山 
　　　　铜山 
　　　　乌胆山 
　　　　大雷山 
　　　　凤凰山 
　　　　含珠山 
　　　　凤山 
　　　　白道猷岭 
　　　　孝闻岭  
　　　新昌县
　　　　南明山 
　　　　东（山卬）山 
　　　　沃洲山 
　　　　天姥山 
　　　　南岩 
　　　　穿岩 
　　　　鼓山 
　　　　天岳 
　　　　刘门山 
　　　　石牛山 
　　　　黄罕岭  
　卷十
　　水
　　　府城
　　　　府河 
　　　　箪醪河 
　　　　运河 
　　　　新河  
　　　会稽县
　　　　海 
　　　　曹娥江 
　　　　若邪溪 
　　　　樵风泾 
　　　　铸浦 
　　　　沉酿埭 
　　　　浪港 
　　　　炭浦 
　　　　纂风浦 
　　　　石渎 
　　　　小舜江 
　　　　清苦溪 
　　　　了溪 
　　　　平水 
　　　　翁洲 
　　　　范蠡洲  
　　　山阴县
　　　　西江 
　　　　兰渚 
　　　　上浅溪 
　　　　余支溪 
　　　　官渎 
　　　　射渎 
　　　　麻溪 
　　　　双涧
　　　　纪家汇  
　　　嵊县
　　　　剡溪 
　　　　嶀浦 
　　　　临溪  
　　　诸暨县
　　　　湫水 
　　　　概浦 
　　　　浣江 
　　　　五泄溪 
　　　　石渎溪 
　　　　上桑溪 
　　　　黄坛溪 
　　　　乌石溪 
　　　　开化溪 
　　　　濑溪 
　　　　双桥溪 
　　　　栎溪 
　　　　干溪 
　　　　灵泉溪 
　　　　山遐浦  
　　　萧山县
　　　　浙江 
　　　　浦阳江 
　　　　渔浦 
　　　　祖渎  
　　　余姚县
　　　　余姚江 
　　　　菁江 
　　　　湖塘浦 
　　　上虞县
　　　　上虞江 
　　　　运河
　　　　通明江  
　　　　五夫河 
　　　　夏湖溪 
　　　　李家溪 
　　　　杜浦 
　　　　顾墅滩 
　　　　石溪 
　　　　思湖浦 
　　　　饮牛溪 
　　　　姚家浦 
　　　　陈家浦 
　　　　槎浦 
　　　　达浦 
　　　　簟浦 
　　　　省河 
　　　　钓川  
　　　新昌县
　　　　东溪 
　　　　王宅溪 
　　　　查浦 
　　　　石笥溪 
　　　　柘溪 
　　　　石溪 
　　　　沃洲 
　　　　放马涧
　　湖
　　　会稽县 
　　　山阴县 
　　　诸暨县 
　　　萧山县 
　　　余姚县 
　　　上虞县  
　　堤塘
　　　会稽县 
　　　山阴县 
　　　嵊县 
　　　萧山县 
　　　余姚县 
　　　上虞县 
　　　新昌县  
　　池
　　　会稽县 
　　　山阴县 
　　　嵊县 
　　　诸暨县 
　　　余姚县 
　　　上虞县  
　　潭
　　　会稽县 
　　　山阴县 
　　　嵊县 
　　　余姚县 
　　　上虞县 
　　　新昌县  
　　海堤  
　卷十一
　　泉
　　　府城 
　　　会稽县 
　　　山阴县 
　　　嵊县 
　　　余姚县 
　　　新昌县  
　　井
　　　府城 
　　　会稽县 
　　　山阴县 
　　　嵊县 
　　　诸暨县 
　　　萧山县 
　　　上虞县 
　　　新昌县  
　　洞
　　　会稽县 
　　　嵊县 
　　　诸暨县 
　　　余姚县 
　　　上虞县 
　　　新昌县  
　　石
　　　会稽县 
　　　山阴县 
　　　嵊县 
　　　诸暨县 
　　　余姚县 
　　　上虞县 
　　　新昌县  
　　津渡
　　　会稽县 
　　　山阴县 
　　　嵊县 
　　　余姚县 
　　　上虞县 
　　　新昌县  
　　桥梁
　　　府城 
　　　会稽县 
　　　山阴县 
　　　嵊县 
　　　诸暨县 
　　　萧山县 
　　　余姚县 
　　　上虞县 
　　　新昌县   
　卷十二
　　八县
　　　望会稽县
　　　　道路〔水路附〕 
　　　　乡里 
　　　　城池 
　　　　廨舍 
　　　　镇 
　　　　场  
　　　望山阴县
　　　　道路〔水路附〕 
　　　　乡里 
　　　　城池 
　　　　廨舍 
　　　　镇 
　　　　场 
　　　望嵊县
　　　　道路〔水路附〕
　　　　乡里 
　　　　城池 
　　　　官廨 
　　　　仓场 
　　　　镇  
　　　望诸暨县
　　　　道路〔水路附〕
　　　　乡里 
　　　　城池 
　　　　廨舍 
　　　　镇 
　　　　仓场务〔冶附〕
　　　紧萧山县
　　　　道路〔水路附〕 
　　　　乡里 
　　　　城池 
　　　　廨舍 
　　　　镇 
　　　　仓场务  
　　　望余姚县
　　　　道路〔水路附〕 
　　　　乡里 
　　　　城池 
　　　　廨宇  
　　　　仓场务 
　　　望上虞县
　　　　道路〔水路附〕 
　　　　乡里 
　　　　城池 
　　　　廨舍 
　　　　镇 
　　　　仓场务   
　　　紧新昌县
　　　　道路
　　　　乡里 
　　　　城池 
　　　　廨宇  
　　　　仓库场务    
　卷十三
　　镜湖 
　　守御 
　　讨贼 
　　平乱 
　　社仓 
　　义田 
　　节序 
　　送迎 
　　义门 
　　园池 
　　古第宅 
　　　虞国宅 
　　　孟尝宅 
　　　陈嚣宅 
　　　江彪宅 
　　　孔车骑宅 
　　　谢太傅宅 
　　　许征士宅 
　　　谢车骑宅 
　　　王右军宅 
　　　王中令宅 
　　　何骠骑宅 
　　　郭伟宅 
　　　谢敷宅 
　　　戴安道宅 
　　　谢康乐宅 
　　　孔稚珪宅 
　　　江文通宅 
　　　贺季真宅 
　　　张玄真宅 
　　　徐浩宅 
　　　严维宅 
　　　施肩吾宅 
　　　赵处士宅 
　　古器物 
　　漏泽园  
　卷十四
　　人物
　　　公卿大夫
　　　　郑吉 
　　　　严光 
　　　　贺纯 
　　　　锺离意 
　　　　王充 
　　　　孟尝 
　　　　魏朗 
　　　　黄昌 
　　　　郑弘 
　　　　朱隽 
　　　　盛宪 
　　　　贺齐 
　　　　丁览 
　　　　朱育 
　　　　虞汜 
　　　　虞忠 
　　　　锺离牧 
　　　　贺循 
　　　　孔愉 
　　　　虞潭 
　　　　丁潭 
　　　　虞喜 
　　　　虞预 
　　　　虞（马斐） 
　　　　孔群 
　　　　孔坦 
　　　　孔严 
　　　　孔汪 
　　　　孔安国 
　　　　孔沉 
　　　　谢奉 
　　　　谢安 
　　　　谢玄 
　　　　王羲之 
　　　　王徽之 
　　　　王献之 
　　　　孙处 
　　　　孔綝之 
　　　　虞愿 
　　　　虞玩之 
　　　　虞悰 
　　　　孔（逛去狂改易） 
　　　　孔琇之 
　　　　孔稚珪 
　　　　孔休源 
　　　　虞荔 
　　　　虞寄 
　　　　虞世南 
　　　　贺知章 
　　　　罗（王向）  
　　　经学
　　　　赵晔 
　　　　虞翻 
　　　　阚泽 
　　　　征崇 
　　　　杨方 
　　　　谢沉 
　　　　贺玚 
　　　　贺琛 
　　　　孔子袪 
　　　　虞僧诞 
　　　　孔佥 
　　　　孔子云 
　　　　孔若思 
　　　　康子元  
　　　文章
　　　　孙绰 
　　　　谢灵运 
　　　　谢惠连 
　　　　虞绰 
　　　　贺德仁 
　　　　严维 
　　　　吴融  
　　　节义
　　　　戴就 
　　　　董袭 
　　　　邵畴 
　　　　锺离徇 
　　　　张茂 
　　　　孔祗 
　　　　王琳 
　　　　张彪  
　　　孝行
　　　　夏方 
　　　　贾恩 
　　　　郭世道 
　　　　郭原平 
　　　　何子平 
　　　　杜栖 
　　　　罗让 
　　　　丁兴 
　　　　张万和 
　　　　许伯会 
　　　　戴恭 
　　　　俞仅  
　　　隐遁
　　　　嵇康 
　　　　阮裕 
　　　　谢敷 
　　　　戴逵 
　　　　夏统 
　　　　孔淳之 
　　　　戴颙 
　　　　朱百年 
　　　　王弘之 
　　　　孔佑 
　　　　杜京产 
　　　　褚伯玉 
　　　　何(太祖庙讳)
　　　　秦系 
　　　　张志和 
　　　　孔述睿 
　　　　方干  
　　　贞妇烈女
　　　　曹娥 
　　　　虞潭母孙氏 
　　　　张茂妻陆氏 
　　　　王凝之妻谢氏 
　　　　孙晷妻虞氏 
　　　　吴翼之母丁氏 
　　　　屠氏女 
　　　　张彪妻    
　卷十五
　　相辅
　　　杜衍 
　　　孙沔 
　　　陆佃 
　　　陈过庭 
　　　李光 
　　　姚宪  
　　侍从
　　　姚勉 
　　　顾临 
　　　石公弼 
　　　傅墨卿 
　　　姚舜明 
　　　张宇发 
　　　傅崧卿 
　　　陈橐 
　　　梁仲敏 
　　　胡沂 
　　　唐阅 
　　　王佐 
　　　莫叔光  
　　神仙
　　　范蠡 
　　　梅福 
　　　伯阳 
　　　蓟子训 
　　　刘纲 
　　　赵广信 
　　　虞翁生 
　　　葛玄 
　　　葛洪 
　　　许谧 
　　　陶弘景 
　　　严青 
　　高僧
　　　竺潜 
　　　支遁 
　　　于法开 
　　　竺法崇 
　　　竺法旷 
　　　竺道壹 
　　　释道慧 
　　　释慧基 
　　　释昙斐 
　　　帛僧光 
　　　释弘明 
　　　释法慧 
　　　释昙翼 
　　　释僧护 
　　　释僧佑 
　　　昙降法流二法师 
　　　慧忠国师 
　　　大珠慧海禅师 
　　　契真禅师 
　　　全付禅师 
　　　洞山良价禅师 
　　　昙彦 
　　　千岁和尚宝掌禅师 
　　　玄俨律师 
　　　灵一律师 
　　　灵澈上人 
　　　海慧大师仲休 
　　　萧山大眼师 
　　　法华从朗法师 
　　　咸润法师 
　　　象田梵卿禅师 
　　　佛智端裕禅师 
　　　象田了演禅师  
　　伎术
　　　谢夷吾 
　　　韩说 
　　　吴范 
　　　介象 
　　　严卿 
　　　孔灵产 
　　　顾欢  
　卷十六
　　翰墨 
　　碑刻 
　　求遗书 
　　藏书  
　卷十七
　　草部
　　　稻 
　　　穄 
　　　蚤粟 
　　　大麦 
　　　粱 
　　　（艼去丁改瓜）米 
　　　竹 
　　　荇 
　　　苹 
　　　藻 
　　　海藻 
　　　虞蓼 
　　　芡 
　　　苹 
　　　水僊 
　　　荷 
　　　藕 
　　　芹 
　　　莼 
　　　蘜 
　　　刘寄奴 
　　　马兜零 
　　　玉芝 
　　　忍冬 
　　　蕨 
　　　大蓼 
　　　葛 
　　　菰菜 
　　　昌蒲 
　　　蒲萄 
　　　凌霄花 
　　　三白草 
　　　菘 
　　　薤 
　　　瓜 
　　　苋 
　　　苦（艼去丁改买） 
　　　姜 
　　　蒜 
　　　茄 
　　　莎  
　　木部
　　　楸 
　　　松 
　　　谷 
　　　桃 
　　　梅 
　　　石榴 
　　　橘 
　　　（上□下木）
　　　柿 
　　　杨梅 
　　　李 
　　　柰 
　　　山茶 
　　　栀子 
　　　牡丹 
　　　杜鹃花  
　　虫部
　　　蜂 
　　　萤 
　　　蝶 
　　　蚕  
　　鱼部
　　　鲻 
　　　鲤 
　　　（鱼单） 
　　　鲿 
　　　（鱼庸） 
　　　石首鱼 
　　　春鱼 
　　　梅鱼 
　　　比目鱼 
　　　鮆 
　　　银鱼 
　　　乌（鱼则） 
　　　水母 
　　　蟹 
　　　虾 
　　　虾蟆  
　　鸟部
　　　鹊 
　　　鹳 
　　　鹅 
　　　鶌鸠 
　　　鹈 
　　　鹧鸪 
　　　鹭 
　　　燕 
　　　黄鸟 
　　　斲木 
　　　鸭 
　　　脊令 
　　　杜鹃 
　　　戴胜 
　　　乌  
　　兽部 
　　　兔 
　　　獭 
　　　羊 
　　　牛 
　　　猫 
　　　猴 
　　药石部
　　　紫石英 
　　　太一余粮  
　　纸 
　　盐 
　　日铸茶 
　　布帛  
　卷十八
　　拾遗  
　卷十九
　　杂纪  
　卷二十 
　　古诗文 
　　　秦德颂〔李斯〕
　　　赐严助书〔汉武帝〕
　　　曹娥碑〔邯郸淳〕
　　　上巳日会兰亭曲水诗〔并序　王羲之〕
　　　后序〔孙绰〕
　　　桐柏山金庭馆碑铭〔沈约〕
　　　会稽山赞〔郭璞〕
　　　太平山铭〔孙绰〕
　　　祭禹庙文〔谢惠运〕
　　　北山移文〔孔稚圭〕
　　　何征君墓志〔梁简文帝〕
　　　朱育对 
　　　代谢会稽太守启〔谢朓〕
　　　修心赋〔江总〕
　　　山居赋〔谢灵运〕
　　　石壁精舍还湖中〔谢灵运〕
　　　于南山往北山径湖中瞻眺 
　　　登临海峤初发强中作与从弟惠连可见羊何其之 
　　　西陵遇风献康乐〔谢惠连〕
　　　酬从弟惠连〔谢灵运〕
　　　还旧园作见颜范二中书〔谢灵运〕
　　　和谢监灵运〔颜延年〕
　　　过始宁墅〔谢灵运〕
　　　道路忆山中〔谢灵运〕
　　　田南树园激流植援 
　　　泛南湖至石帆〔谢灵运〕
　　　游沈道士金庭馆〔沈约〕



序
吾越面斗负溟其山镇曰会稽夏封无余秦汉置郡晋以为王国宋梁陈于郡置东扬州至隋改曰吴州大业初改越州寻复为郡唐末钱武肃王兼两藩节制时升为大都督府宋仍为越州南渡后升为绍兴府志成于通判施宿在嘉泰元年陆游为之序先是直龙图阁沈作宾为守刱始纂辑华文阁待制赵不迹宝文阁学士袁说友等相继为之而宿实始终其事用长安河南成都相台诸志例称会稽志后二十五年张淏以事物沿革今昔不同汇次嘉泰辛酉后事为会稽续志复于前志有所补正成于宝庆元年两书为宋志之最向所盛称顾世少传本见于著录者仅许氏鉴止水斋藏有原刻本明正德五年重刊本亦不多见即清嘉庆时采鞠轩本并散播寖稀及今不图后将沦亡甚可惧也爰与周君养庵取采鞠轩本影印流传比年各省风行修志是志体例足资取法固不独津逮越人源流可溯也夫读书与藏书异每竟一编贵具特识昔李越缦先生究心乡邦掌故于是志一再研索尝谓志中有氏族考关系乡里文献甚巨且以清流品别侨籍隐寓九品中正之法此意可师又谓志引会稽先贤录之陈业与三国志虞翻传注引会稽典录及水经渐水篇注之陈业并是一人后来府志于孝行引先贤传之陈业于隐逸引典录之陈业以为两人误矣阅会稽掇英集云唐太守题名记王奉慈永徽二年正月自潭州都督授五年拜秦州都督案此必是勃海王奉慈高祖兄蜀王湛之子也旧唐书陇西王博乂传言奉慈显庆中为原州都督薨谥曰敬时代正合惟史文从略止言其所终之官耳此记据宋时石刻误作王奉慈嘉泰志踵其误以后诸志遂皆从之老辈读书精审片辞足宝附缀于兹备后之修志者有所考焉中华民国十五年五月里人王家襄序
会稽志序
昔在夏禹会诸侯于会稽历三千岁而我
高宗皇帝御龙舟横涛江
应天顺动复禹之迹
驻跸弥年
定中兴之业群盗削平强虏退遁于是用唐幸梁州故事升州为府冠以纪元
大驾既西幸而府遂为股肱近藩称东诸侯之首地望盖视长安之陕洛汴都之陈许所命牧守皆领浙东安抚使其目丞相执政来与去而拜丞相执政者不可遽数而又
昭慈圣烈皇后及
永佑以来四陵攒殿相望于郁葱佳气中朝谒之使舻衔毂击中原未清今天下巨镇惟金陵与会稽耳荆扬梁益潭广皆莫敢望也则山川图谍宜其广载备书顾未暇及者绵数十年直龙图阁沈公作宾来为守慨然以为己任而通判府事施君宿发其端安抚司干办公事李君兼韩君茂卿为之助郡士冯景中陆子虡王度朱鼐永嘉邵持正等相与上参禹贡下考太史公及历代史金匮石室之藏旁及尔雅本草道释之书稗官野史所传神林鬼区幽怪慌惚之说秦汉晋唐以降金石刻歌诗赋咏残章断简靡有遗者若父老以口相传不见于文字者亦闲见层出积劳累月乃成沈公去为转运副使犹经营此书不巳华文阁待制赵公不迹宝文阁学士袁公说友继为守亦力成之而始终其事者施君也书虽本之图经图经出于
先朝非藩郡所可附益乃用长安河南成都相台之比名会稽志会稽为郡虽迁徙靡常而郡本以山得名又禹所巡也故卒以名之既成属游参订其概且为之序嘉泰元年十二月乙酉中大夫直华文阁致仕赐紫金鱼袋陆游序
会稽志卷第一
　越
越在唐虞时禹平水土制九州岛而越为扬州之域职方氏东南曰扬州其山镇曰会稽释云会稽在山阴旧经云涂山在山阴县西北禹会万国之所在左传哀公七年鲁大夫曰禹合诸侯于涂山执玉帛者万国杜预注云涂山在寿春东北说者遂疑涂山非会稽今涂山之名有四会稽寿春之外复有渝州之涂山杜子美赋禹庙诗者文字音义云嵞【音涂】山占国名夏禹娶之今之宣州当涂县也杜预独指寿春之涂山为禹合诸侯之地宜必有据然按史记夏本纪赞曰禹会诸侯江南计功而崩因葬焉命曰会稽会稽者会计也裴骃注引皇览曰禹冢在山阴会稽山上会稽山本名苗山在县南去县七里越传曰禹到大越上苗山大会计爵有德封有功更名苗山曰会稽家语孔子曰昔禹致群臣于会稽之山防风氏后至禹杀而戮之其骨专车封禅书曰禹封泰山禅会稽由是论之禹既合诸侯于会稽庸讵知鲁大夫所谓涂山非会稽与至夏后氏少康封庶子于会稽以奉守禹之祀文身断发披草莱而邑焉后二十余世至于允常允常之时与吴王阖闾战而相怨伐允常卒子句践立是为越王旧经云春秋贬之号为于越案春秋定公五年书于越入吴杜预曰于发声也西汉书云太伯初奔荆蛮荆蛮归之号曰句吴颜师古云句吴亦犹于越也太伯至德初无贬词特从其俗尔公羊云于越者未能以名通也谷梁范氏注云春秋即其所以自称者书之然窃有疑焉越于是时犹未预中国会盟未尝与中国通也经书于越入吴非越自称明矣岂书于经者乃吴王告同盟之词与哀公二十一年越人始来二十三年鲁始使越据此可知且以句践为君而种蠡为臣果未能以名通者乎定公十四年吴伐越越子句践御之陈于檇李句践患吴之整也使死士再禽焉不动使罪人三行属剑于颈而辞曰二军有治臣奸旗鼓不敏于君之行前不敢逃刑敢归死遂自刭也师属之目越子因而伐之大败之灵姑浮以戈击阖闾阖闾伤将指取其一屦还卒于陉去檇李七里夫差使人立于庭苟出入必谓巳曰夫差而忘越王之杀而父乎则对曰唯不敢忘三年乃报越哀公元年吴王夫差败越于夫椒报檇李之役也遂入越越子以甲楯五千保会稽使大夫种因吴太宰嚭以行成吴子将许之伍员曰句践能亲而务施施不失人亲不弃劳与我同壤而世为仇雠姬之衰也日可俟也介在蛮夷而长寇雠以是求伯必不行矣弗听三月越及吴平吴越春秋谓吴封地百里于越国语曰句践之地南至于句无【今诸暨有句无亭】北至于御儿【今嘉兴有御儿乡西汉功臣表两粤传有语儿侯】东至于鄞西至于姑蔑【今太末地也】广运百里句践乃与范蠡深谋二十余年竟灭吴报会稽之耻北渡兵于淮以临齐晋号令中国以尊周室致贡于周周元王使人赐句践胙命为伯诸侯毕贺乃徙都琅邪汉书地理志云琅邪越王句践尝治此起馆台有四时祠吴越春秋亦云越王于此起观台周七里以望东海句践卒子王鼫与立王鼫与卒子王不寿立王不寿卒子王翁立王翁卒子王翳立王翳逊国逃于巫山之穴越人熏而出之王翳逊国之贤君盖吴太伯之俦也王翳卒子王之侯立王之侯卒子王无疆立案此句践至无疆寔六世旧经云五世者误也王无疆时兴师北伐齐西伐楚与中国争疆当楚威王之时越北伐齐齐威王使人说越王于是越遂释齐而伐楚楚威王兴兵而伐之大败越杀王无疆尽取故吴地至浙江北破齐徐州而越以此散诸族子争立或为王或为君滨于江南海上服朝于楚后七世至闽君摇佐诸侯平秦汉高帝复以摇为越王以奉越后东越闽君皆其后也
　会稽郡
秦始皇二十五年大兴兵使王翦遂定荆江南地降越君置会稽郡治吴二十六年初并天下用廷尉李斯议分天下以为三十六郡郡置守尉监郡守掌治其郡有丞尉掌佐守典武职甲卒监御史掌监郡汉兴高皇帝六年以其地封刘贾为荆王黥布反荆王贾死之无后十二年封刘濞为吴王王三郡五十三城孝景帝四年吴王濞反诛乃复为会稽郡越绝外传曰汉孝景五年会稽属汉属汉者始并之也旧经云后复属江都国江都王建有罪国除乃更为郡案汉书地理志广陵国注江都易王非广陵厉王胥皆都此并得鄣郡而不得吴刘贡父云然则会稽不得云属江都也吴朱育以强记称且距汉未远仕本郡门下书佐太守濮阳兴问汉封诸侯事而育所对亦止言刘贾为荆王濞为吴王濞诛乃复为郡治于吴亦不及属江都事也前汉志领县二十六后汉顺帝永建四年分浙江以东十四县为会稽郡治山阴东晋为会稽国改太守为内史宋武帝永初二年罢会稽郡府复为会稽郡齐梁陈因之隋为吴州改越州寻罢州为会稽郡依汉制置太守以司隶剌史相统治唐武德四年为越州天宝元年复为会稽郡干元元年复改为越州
　越州
越州隋大业置古会稽郡也因国为名置剌史焉按汉武帝纪元封五年初置剌史部十三州颜师古曰汉旧仪云初分十三州假剌史印绶有常治所以秋分行部所察六条秩六百石于是乃复禹贡九州岛之名而增以周之幽并与汉所开之朔方交趾以为十三州也会稽自昔常隶扬州晋王羲之为会稽内史王述为扬州牧检校郡事羲之耻之求分会稽为越州不果遂称疾去郡誓墓终身不仕其后至隋而会稽卒为越州盖本于此宋齐梁陈会稽自为东扬州刺史不复受察于扬州虽寝异古制然犹未至尽废刺史之职或以刺史行太守事如曰东扬州剌史领会稽太守是也隋制旧有兵处刺史带诸军事以统之如曰都督会稽等郡诸军事是也或加使持节隋唐而降支郡皆称刺史但领一州而以州统县与他州等故又于此置总管府以统其属州隋文帝初平江南改曰吴州大业中遂改为越州寻罢州置郡以剌史十四人巡察畿外诸郡所察六条略如汉制唐武德四年复为越州置总管领州如故未久改总管为都督自是改更不常郡则曰太守州则曰剌史其实一也至干元元年遂为越州大抵越州其实与会稽郡同非复如汉十三州之重剌史亦非复古之部剌史但以总管都督踰制一道尔
　绍兴府
建炎三年十月庚申
车驾自杭州巡幸　御楼船渡浙江壬辰　幸越州四年四月癸未　御舟自温台回　驻跸越州明年正月一日改元绍兴越州官吏军民僧道上表乞
赐府额昔唐德宗以兴元元年巡幸梁州改梁州为兴元府于是　朝廷用兴元故事改越州为绍兴府初
车驾幸扬州　驻跸逾年又尝经郊祀然未尝建为府则绍兴　盖　特恩也
车驾既　移跸临安首命前参知政事资政殿学士
张守知府事故守谢到任表曰矧是肇新府号久驻跸声履句践之故栖厉尝胆枕戈之志想神禹之遗迹服卑宫菲食之劳又谢　赐行宫充本府治所表曰广厦千闲巳免震凌之患土阶三尺尚存简素之风皆言
上驻跸之久而宫室无所增葺也浙东提点刑狱曾（日奂）旧为史官见日历所书绍兴二年正月
车驾移跸临安闰四月戊戌
诏绍兴府
行宫复作府治
上曰时方艰难若不赐与则须别建赐之所以宽民力也州额初题越州大都督府既赐府额当题云绍兴大都督府而右朝奉大夫吴说乃题云大都督绍兴府议者或非之
　历代属州
会稽郡自汉顺帝时还治山阴其所领山阴鄮乌伤余暨诸暨太末上虞剡余姚句章鄞章安永宁东候官犹十四县其地南踰闽越西限浙江东北至海而止提封数千里粤自秦汉常为都会【晋渡江后三吴之豪请都会稽虽不果亦足见当是时会稽最号富实常为本根之地故诸葛恢为会稽帝谓曰今之会稽昔之关中也宋书史臣曰江左以来根本于扬越又云会土带海傍湖良畴数十万顷膏腴上地亩直一金鄠杜之闲不能比也又袁宏汉纪许子将曰会稽富实策之所贪以此论之会稽自古以富实名者徒以镜湖之利也今民盗湖为田湖废几尽案晋宋闲谓会稽为会土三国志谓吴郡会稽为吴会二郡张纮谓收兵吴会则荆扬可一孙贲传云策已平吴会二郡朱钦宗庙讳传云部伍吴会二郡是也前辈有读会字为都会之会或者以为不然今姑苏有吴会馆盖承其误】后汉末孙策略平江左渡浙江自领会稽太守策卒曹操又表其弟权为会稽太守以统江左诸郡【三国志云策渡浙江以其属吴景为丹阳太守孙贲为豫章太守孙辅为庐陵太守朱治为吴郡太守而策自领会稽太守是也孙权谓虞翻曰孤有征讨事未得还府卿复以功曹为吾萧何守会稽耳】兴平四年策乃分章安永宁之地置松杨县【吴录云取松杨木为名】又置始平县改章安曰罗阳县至吴孙亮太平二年又置临海县立会稽东部为临海郡以临海始平松杨罗阳四县属焉于是会稽始有属郡初后汉建安中孙氏分东候官之地立邑即以年号为名曰建安县【据续通典云孙策建安十二年立案是时策已死】又置南平汉兴二县以属会稽南部都尉至孙休永安三年遂割会稽南部为建安郡孙皓宝鼎元年又以汉末以来分乌伤太末之地所立新安丰安长山吴宁遂昌永康定阳并乌伤太末凡九县置东阳郡至晋又分临海郡之松杨罗阳东阳郡之遂昌凡三县立永嘉郡【乃今处州】晋既平吴立东候官为晋安郡分隶扬州东晋以会稽郡为王国并隶扬州宋永初二年正月罢会稽郡府遂复为郡孝建元年立为东扬州统会稽东阳新安临海永嘉五郡大明三年以扬州所统六郡为王畿而东扬州直为扬州以豫章王子尚为刺史加郡督八年冬复以王畿诸郡为扬州而会稽还为东扬州统郡如故永光元年秋八月始改是年为景和元年东扬州并扬州梁普通六年复以会稽东阳新安临海永嘉五郡及建安晋安二郡立东扬州大宝二年湘东王绎承制以陈霸先为都督会稽东阳新安临海永嘉五郡诸军事东扬州剌史领会稽太守承圣三年以陈蒨都督会稽十郡诸军事会稽太守陈永定三年改永嘉郡为缙州寻省东扬州并属扬州又分建安晋安二郡权立闽州天嘉元年以徐度为使持节都督会稽东阳临海永嘉新安新宁信安建安晋安九郡诸军事镇东将军会稽太守天嘉三年侯安都破留异东阳平六月以会稽东阳临海永嘉新安新宁晋安建安八郡8m东扬州以扬州剌史始兴王伯茂为镇东将军东扬州刺史光大二年割东扬州晋安郡为丰州隋开皇九年平陈改东扬州曰吴州置总管府炀帝大业元年正月废诸州总管府寻改吴州为越州改东阳郡为婺州又改永嘉郡为处州寻改为栝州而废临海郡大业三年四月壬辰改州为郡越州曰会稽郡婺州曰东阳郡栝州曰永嘉郡唐武德四年平李子通改会稽郡为越州置总管府改东阳郡为婺州永嘉郡为栝州复故临海郡为海州复故建安郡为建州又以剡县立嵊州并析置剡城县析故句章县地置姚州鄞州以乌伤县地为纲县置纲州并析置华川县析信安县置衢州以龙丘县地置縠州并析置白石县以缙云县地置丽州以松杨县置松州以桐庐分水建德三县置严州五年以永嘉县置东嘉州并析置永宁安固横阳乐成四县属焉是岁改海州为台州七年改总管为都督府废姚州入余姚县来属废纲州入乌伤县更名义乌属婺州废严州以桐庐县属睦州八年废鄞州以鄮县来属废縠州以白石县入信安县废丽州为永康县属婺州废松州为松杨县贞观元年废东嘉州省横阳永宁二县以永嘉安固二县并隶栝州废嵊州以剡县来属是岁始命并省分天下为十道越州督越婺泉建台栝六州隶江南道高宗上元二年又分栝州之永嘉安固两县置温州垂拱二年又析婺州之常山信安龙丘复置衢州景云二年分天下为二十四都督府以统其属州越州所督不满十州定为中都督府既而以其权重皆罢之开元二十一年分隶江南东道开元二十六年采访使齐澣奏割鄮县置明州天宝元年改越州为会稽郡温州为永嘉郡而栝州为缙云郡台州为临海郡明州为余姚郡建州为建安郡衢州为信安郡干元元年复改会稽郡为越州缙云郡为栝州信安郡为衢州永嘉郡为温州余姚郡为明州东阳郡为婺州临海郡为台州新定郡为睦州领越睦衢婺台明处温八州治越州隶浙江东道大历十四年废浙江东道建中元年复置二年复废贞元三年复置浙江东道领越婺台明衢处温七州而睦州隶浙江西道皇朝因之绍兴元年升为绍兴府所领州如故
　历代属县
前汉志会稽郡治吴领县二十六吴曲阿乌伤毗陵余暨阳羡诸暨无锡山阴丹徒余姚娄上虞海盐剡由拳太末乌程句章余杭鄞钱塘鄮富春冶回浦旧经云光武改回浦曰章安以冶立东候官分章安立永宁县通典云永嘉本汉冶县地后汉改为章安续通典云汉书东瓯举国内徙乃以其地为回浦县属会稽郡后更名章安又以章安之东瓯乡为永宁县隋为永嘉县初西汉以粤反复险阻为后世患迁其民江淮遂虚其地后有遁逃山谷者稍出立为冶县【颜师古注云越王冶铸之地】后又名为东冶县后汉光武时又曰东候官今闽县是也言东以别其西如闽县居候官之东故曰东候官以此又知候官之名巳久冶之地不一后因其名以为县也一云秦立胡候之官于此故名通典云后汉分冶地为会稽东南二部都尉此为南部都尉东部今临海是也大抵南至晋安东至章安皆冶县地详而言之则闽越为冶而东瓯为回浦原其本皆粤地也顺帝永建四年阳羡人【一作阳羡令】周嘉上书以吴越一国周旋一万一千里以浙江山川险绝求得分置遂分浙江以西为吴郡以东为会稽郡【三国志吴朱育云永建四年刘府君上书以浙江之北为吴郡会稽还治山阴】旧经云领山阴鄮乌伤余暨诸暨太末上虞剡余姚句章鄞章安永宁东候官十四县治山阴又分上虞南乡为始宁县初平三年分太末县置新安县分乌伤南乡为长山县兴平二年分诸暨之大门村为汉宁县又分章安之南乡为松杨县建安四年孙氏分太末立丰安县又分信安立定阳县建安二十三年分太末立平昌县【晋志曰遂昌】吴分永宁立南始平县【今之天台】又分乌伤之上浦为永康县分章安立临海县改章安为罗阳县余暨曰永兴县汉宁曰吴宁县吴少帝太平二年以会稽东部为临海郡分临海南始平松杨罗阳四县属焉续通典云孙策于建安十二年分东候官之地立邑即以年号为名曰建安县属会稽南部都尉三国志云永安三年以会稽南部为建安郡而县为属孙皓宝鼎元年分会稽为东阳郡以乌伤太末新安丰安长山吴宁平昌永康定阳九县属焉而会稽领山阴永兴诸暨上虞余姚句章始宁剡鄞鄮十县晋地道志宋州郡志领县皆十隋平陈废山阴永兴上虞始宁为会稽县并余姚鄞鄮入句章县及剡诸暨统县四唐武德四年以剡置嵊州并析置剡城县析句章之余姚置姚州析句章之鄞置鄞州七年辅公祏平废姚州以余姚县来属析会稽立山阴县八年废鄞州为鄮县嵊州为剡县并来属省山阴县复入会稽凡统县五垂拱二年复置山阴县仪凤二年复置永兴县开元二十六年割鄮县置明州天宝元年改永兴为萧山县大历二年因剌史薛兼训之奏省山阴县七年刺史陈少游复奏置焉贞元元年刺史王密奏置上虞县元和十年又省山阴入会稽县十年复置梁开平中钱镠析剡县立新昌县
皇朝因之领会稽山阴萧山诸暨上虞余姚剡新昌八县宣和三年方腊既平七月丁卯
诏越州剡县改名嵊县与睦州改岩州歙州改徽州及睦州青溪县改淳安衢州龙游县改盈川皆同时也
　废州
会稽郡汉领县二十六至汉末六朝而降析会稽所隶县为郡今为州军二十四会稽一郡独领汉故县余暨诸暨山阴余姚上虞剡凡六亦可谓盛矣至唐初以州境独夫于它州故析剡县为剡城县立嵊州析余姚县为姚州武德七年废姚州复以余姚县来属贞观元年废嵊州复以剡县来属
　废县
汉顺帝时分上虞南乡为始宁县隋平陈废兴平二年分诸暨大门村为汉宁县吴改为吴宁县宝鼎元年割隶东阳郡后复并入诸暨今县有大门里或云即其地也唐武德四年析剡为剡城县武德七年废入剡县干道八年分诸暨之枫桥镇为义安县淳熙元年废入诸暨县初户部侍郎方公滋以吏事着一时典藩数十年所至有声绩其置县虽承史蒋二公之后然卒成之者方公也亦尝为客言析县之利它日当愈见不可复并矣然曾未几时遂为后守所撤取官署等以建僧寺人颇议之至或谓有大姓居邑中方为镇时擅事权握利柄役服小民无敢与较故大不利于建县云
　分野
会稽禹贡扬州之域周礼保章氏以星土辨九州岛之地所封封域皆有分星以视吉凶星纪吴越也汉书地理志曰吴地斗分野也今之会稽九江丹阳豫章庐江广陵六安临淮郡尽吴分也又云粤地牵牛婺女之分野也其君禹后帝少康之庶子封于会稽虞翻曰会稽上应牵牛之宿当少阳之位东渐巨海西通五湖南畅无垠北渚浙江南山攸居实为州镇是也然左传哀公元年吴伍员曰句践与我同壤吴越春秋吴王夫差亦曰越之与吴同土连域然则吴越同壤其来尚矣案晋书天文志曰自南斗十二度至须女七度为星纪于辰为丑吴越分曰扬州而会稽入牛一度春秋元命包曰牵牛流为扬州分为越国左传昭公三十二年夏吴伐越史墨曰不及四十年越其有吴乎越得岁而吴伐之必受其凶汉永嘉中岁星荧惑太白聚牛女之闲识者以为吴越之分其后孙策孙权寔有江左晋太元闲符坚将入寇石越对曰今岁在吴分天道不顺巳而坚果败去及陈叔宝将亡有星孛于牵牛以此考之则斗牛之分吴越同之班固别而言之恐亦未然
　风俗
会稽自夏禹巡守会诸侯方是时会不于岳而于会稽则会稽风俗山川之美固可见矣少康之子封于会稽盖禹之五世孙也夏都平阳少康中兴盛王其封子不于近甸而于会稽则会稽为当时重地美俗又愈可见故其民至今勤于身俭于家奉祭祀力沟洫乃有禹之遗风焉粤自汉晋奇伟光明硕大之士固巳继出东晋都建康一时名胜自王谢诸人在会稽者为多以会稽诸山为东山以渡涛江而东为入东居会稽为在东去而复归为还东文物可谓盛矣宋兴杜正献赵清献继起全名大节着在国史顾内相陆左丞与弟祠部以儒术重姚待制以孝行着陈中书以忠节见于宣和靖康之闲而李参政傅给事以议论操守显于建炎绍兴以来其它未易悉数故今之风俗好学笃志尊师择友弦诵之声比屋相闻不以殖赀货习奢靡相高士大夫之家占产皆甚薄尤务俭约缩衣节食以足伏腊输赋以时不扰官府后生亦皆习于孝弟廉逊刘宗向以官逊其弟黄章以官逊其叔父至于士之居丧不为墨衰居处食饮一用古制送终不惑释氏祭先不徇俚俗者巳十余家往往相慕效以不及为耻其闲或有事干谒自衒鬻则其长老必严戒之无敢肆者
　州境并至京地里
东至庆元府慈溪县界一百五十七里西至临安府钱塘县界一百三十八里南至台州天台县界二百九十五里北至海一百一里东西二百三十二里南北四百四十七里至东京二千四百七十里西京二千八百七十里
　城郭
筑城之法城身高四丈城阔五丈上敛二丈若城身高三丈五尺则址阔四丈三尺七寸上敛一丈七尺城外筑瓮城去大城十五步【瓮城圜一面包城高厚与大城之数相等】瓮城外凿壕去大城三十步上施钓桥凡为三壕第一重阔二十步深二丈水深四尺至七尺第二第三重递减五尺壕之内岸筑羊马城去大城五步高八尺址阔五尺上敛二尺自上三尺开箭窗外至壕垠留一步埋设鹿角大城上每三十步置马面敌楼各一座女墙相去各十步凡楼橹之法曰垂锺版曰拐子木曰伏兔子曰手杷腰楅曰鹰架曰踏空版曰扠柱版曰护柱版曰胡孙柱曰鄣水版曰马面曰梯曰马垠踏道曰娥眉砖踏道曰笆曰草椁曰牛革曰毡曰大小索曰铁鴈钩此其名数之大略也并塞控阨之地人人习知故其筑城也易为力而坚致可守内地既非临边又郡邑安固无寇盗之虞者久虽兴版筑或出草创故略书梗概欲在官者知城池之不可忽如此【刘忠显以其久在兵闲身履西陲要害之地至于城壁制度尤其所悉故在会稽修葺郡城虽用功不多而寇至可以无恐使他人为之虽有才智亦未必能也】
罗城周回二十四里步二百五十熙宁中郡守沈立为会稽图其叙如此而旧经云四十三里者非也厥今州城以步计之八千八百二十有八按度地法步三百六十是为一里举今步数总归于里亦二十有四余步百八十八较之图叙所损六十有二宣和初刘忠显治城御方寇尝稍缩其西南隅然则今所损步或者自是时也旧经有云城不为壕今城外故有壕但不甚深广尔皇佑中有　诏浚湟太守王逵始治其事旧经成于祥符不及知也城之四面高厚之数则旧经大略如之【旧经城东面高二丈四尺其厚三丈西面高二丈六尺其厚一丈八尺南面高二丈一尺其厚一丈八尺北面高二丈二尺其厚二丈六尺故老云后虽闲有堕圯寻复缮治旧址尚在不能甚圯损也】城门九东曰都赐门【有都赐埭门之名盖久矣见南史何(太祖庙讳)传】曰五云门东南曰东郭门【有东郭埭】曰稽山门正南曰殖利门【有南埭】西南曰西遍门【有陶家埭】曰常喜门【州城至此与子城会门在其上盖九门之一也】正西曰迎恩门北曰三江门凡城东南门有埭皆以护湖水使不入河西门因渠漕属于江以达行在所北门引众水入于海
　子城
旧经云子城周十里东面高二丈二尺厚四丈一尺南面高二丈五尺厚三丈九尺西北二面皆因重山以为城不为壕渐土嘉佑中刁约守越奏修子城记云城成高二十尺北因卧龙山环属于南西抵于堙尾凡长九千八百尺城之门有五熙宁中沈立为越州图序云杨素筑子城十里越绝书云越王臣于吴故城北向以东为右西为左小城周三里七十步陵门四水门一吴越春秋云小城周千一百二十步一圆三方西北飞翼楼以象天门东南伏漏石窦以象地户陵门四达以象八风又云城南近湖去湖百余步会稽治山阴以来此城即为郡城案今子城陵门亦四曰镇东军门曰秦望门曰常喜子城门曰酒务桥门水门亦一即酒务桥北水门是也其南秦望门去湖亦仅百步虽未必尽与古同然其大略不相远矣由秦望门而入直北曰莲花桥又北走即府治所也秦望门街之东曰雄节营曰五通庙曰酒务坊曰夏麦仓曰都酒务街之西曰第七营曰第四营曰车水桥巷曰提举司干办公事厅循城而西曰念三营繇酒务坊而东经丰宜馆【今为察判厅】三圣庙之前东走酒务桥门繇车水桥巷而西过桥之南有大池曰龙喷池池正方可三十亩池北曰佥判厅池西曰社坛自此西走踰大郎桥会于常喜门莲花桥北街之东曰司理院西曰卧龙坊繇卧龙坊而西数百步西南走威果营又数百步抵城隍庙路及西园南趋清冷桥出常喜门府治之南左曰提刑司干办公事厅曰作院右曰通判南厅【旧为判官厅熙宁闲张大山新建判官厅寿乐堂东坡先土为赋诗者即此是也其后至淳熙闲以旧通判南厅为武提刑治所故南厅遂徙于此】繇府治而右手诏亭下少西曰府院曰下马院繇府治而左颁春亭下东走即镇东军门街之北曰佥厅少东曰通判北厅【南丰曾先生倅越时有卧龙斋见于元丰类稿宣和闲禁臣庶称龙天君主等字或彻其扁堂亦寻废桂堂在便厅之南吴兴施宿所建今存袁尚书起岩书其扁又有绿橘亭亭记颜春公所书事见碑刻今亭与石皆不存】街南曰通判东厅【此即旧所谓通判南厅今为添差通判厅】
　学
宋兴学校之制皆因前代惟州郡自唐末五代丧乱学官尽废有司庙祭先圣而巳犹有废而不举者
仁宗皇帝天圣初赐兖州学田又命藩郡皆得立学其后列郡多亦有请悉可之稍增赐之田如兖州由是学校殆遍天下然法制犹未具也庆历中范仲淹辅政议兴学校本行实以取士于是宋祁等合议请士皆土著而教之于学校然后州县察其履行则学者修饬矣乃下　诏州若县皆立学本道使者选属部官为教授三年而代官不足取于乡里有学业者士须在学三百日乃听预秋赋凡隐匿丧服或尝犯刑或亏孝弟有状或两犯法经赎或为乡里害或假户籍或父祖犯十恶或工商杂类或尝为僧及道士皆不得与士齿有司方奉行会仲淹罢于是学校之令皆弛然州郡多自置学聘名儒主之若李觏孙复石介姜潜王令辈其尤著者也
神宗熙宁四年罢诗赋贴经墨义士各占治诗书易周礼礼记一经兼论语孟子义而论策如故然亦未遑学校也终
神宗一朝三舍之法止行于太学而巳崇宁初始议颁太学三舍之法于天下京师置辟雍诸路置提举学事州并置教授提学岁中遍行诸路通判岁中遍行诸县贡士皆给驿券然犹止以科举三分之一为贡士大观末始尽罢科举悉由学校升选辟雍□置长贰以下如太学引惠民河以为璧水植木森茂为舍千八百闲然当时议者以谓学制太严士失私养故相张商英以为利近不利远利富不利贫利少不利老又因　诏有司讲求元丰学法中书舍人蔡肇言于众中曰既行元丰安用辟雍肇虽以此被绌然议者皆然之至宣和三年始罢辟雍省其司成以下官天下舍法皆罢复科举取士然斋课以八日试经义十八日试论二十八日试策鼓之节昕三昏四讲五食六升堂七还斋八集九学门以昕鼓启昏鼓阖学之列职以学正举行学规学录佐正纠不如规者斋谕佐长导谕诸生及学规斋规行罚各五等今尚有遵行者若释奠之制则有六一曰时日【谓春秋上丁日】二曰斋戒【谓散斋三日致斋二日】三曰陈设【谓前三日设次前一日埽除之类】四曰省馔五曰行事六曰乐【请行事凝安之乐作三成止诣罍洗同安之乐作诣文宣王神位前明安之乐作洗爵毕再诣神位前成安之乐作】今尚不废惟乐多阙矣议者谓方三舍之法行士子无敢以秃巾短后之服行道上者遇长上无敢不避道拱揖者茶肆酒垆无敢辄游者市人不逞者醉者或凌嫚之士子皆避去无与较者则亦不可以为无补于教养惟痛禁元佑学术凡曾上书直言在籍者皆入自讼斋非自陈改过不许预舍选贤者至耻于入学又学规以谤讪朝政为第一等罚之首非古者不毁乡校之义天下至今叹息云
学在府南五里三十六步
教授直舍在学之东
　　县学
县学昔者所在或有之至庆历兴学始议州县皆立学而不果行崇宁中乃着为令凡县学以时选试取其尤者升州学为外舍生凡县学设学长一人视州学教授谕一人直学一人斋长斋谕名一人长诸生选特奏名进士无则选老成有经行者充生员大县五十人次县四十人小县三十人其教养选试之法同州学至宣和三年与州学舍法俱罢然至今天下县亦多有学而会稽诸邑为盛
会稽县
学在县南竹园巷
山阴县
学在县南柴场坊
嵊县
学在县西一百步旧经载至圣文宣王庙在县东南一百步学始创于县令晋陵丁【宝臣】实庆历八年也临川王平甫【安国】为记今不存独宝臣所撰碑及兴学五言尚在宣和中盗起焚毁建炎元年县令应【彬】建孔子殿后三年蜀郡范【仲将】始置廊庑又明年淄川姜【仲开】始大之汝阴王性之【铚】为之记干道癸巳今丞相谢公【深甫】尉剡时与主簿栝仓江【涛】增葺仍立诸生课试之法甚□有邑人周汝上记
诸暨县
学在县西淳熙六年知县李【文铸】建旧县西有夫子庙唐天宝中令郭密之迁于长山下晋天福庚子令赵【湜】移县东一里
皇朝景佑四年尉刘【述】重建庆历四年始
诏州县立学明年令寇【仲温】增造颇为全□李君以其地岁有水患故迁焉
萧山县
学在县南门外二十步【旧经在县西三十步】
余姚县
学在县东一里五十步元丰元年知县事黄【铸】立建炎兵毁惟学独全余【端礼】赵【子肃】赵【公豫】相继新之庆元五年施【宿】刱直舍为致齐考试之地筑墙垣作外门买田置书甚□有尚书楼公【钥】记
上虞县
学在县东南六十五步
新昌县
学在县东南
　社稷
社以句龙配稷以后稷配自　京师达于郡邑岁再祭春以春社秋以秋社前一月检举关所属前祭三日散斋【宿于正寝不吊丧不问疾不作乐不行刑不书狱不与秽恶】致斋一日【质明赴祠所凡祭外皆禁】前祭二日设行事执事官次牵牲诣祠所祭日丑前五刻设神位于坛上席以莞陈币篚笾豆俎簠簋罍洗牺尊象尊太尊山尊着尊壶尊皆加幂前祭一夕晡后省馔祭日丑前五刻行事官等各就次掌馔者实馔赞礼者引初献省视陈设乃各就次易祭服以次引二献行礼礼毕引初献饮福受胙还次亚献以下皆受胙再拜送神瘗币乃退此其大略也其详有司存焉方政和闲颁大晟乐于天下祭社稷皆有乐赞者请初献行礼则宁安之乐作八成止引诣坛盥洗则正安之乐作诣神位前则嘉安之乐作送神则宁安之乐复作一成止自建炎绍兴以后乐器多亡工亦不敢习矣三代之社所谓以松以柏以栗先儒以为立社各以所宜木案齐有社栎楚有枌榆社正与先儒之说合今会稽惟樟杨【杨木种多此一种名松杨】二木最寿且茂神祠梵宇及民庐往往有之或至数百年庇地数亩窃意社稷坛壝之傍皆当种蓻以合所宜木之意社在府城南二百九十步
　　诸县社稷
古者诸侯建国各有社稷虽曹滕邾莒五十里之国皆与齐晋等不独诸侯也有民人则有社稷矣故一邑之小亦有之鲁之费楚之丰皆邑之有社者也而国朝之制县社稷祠祭与郡等会稽八邑皆有社稷焉
会稽县
社在县南礼禋坊庆元二年知县事王【时会】重修有记
山阴县
社在县南柴场
嵊县
社在县北一百一十五步【旧经云在县西南一十五步】
诸暨县
社在县北旧社稷坛在县南三里政和闲令陈【瑞礼】依新式增筑坛五风云雷雨师附焉淳熙丙申令熊【克】别筑五坛于县西墉之外庆元四年令赵【彦权】始迁于此
萧山县
社在县西一百步【旧经在县南二百步】
余姚县
社在县西二里【旧在县南一里】
上虞县
社在县西一里二十五步【旧在县南四十步】
新昌县
社在县西南一里
　贡院
贡院在城西锦鳞坊卧龙之阴郡治之西北会稽东南会府而试士旧无定处太师史公浩得地于爽垲丞相蒋公芾继之锐欲鸠僝会奉祠去干道九年资政殿学士钱公端礼始克成之东西重庑为屋百楹考阅有厅宴止有房誊书糊名两舍对峙中门外门规制屹然选举盛观此邦自承平时所未见也既成乃合在官在泮之士赋诗燕饮以落之而礼部尚书胡公沂又为之记距今三十年矣闻之耆旧住舍法时郡学西北隅是为试所迨复科举更寓诸暨大雄寺城东延庆寺最后寓光相寺亡虑十数自贡院之新士皆乐其弘敞然近岁案几犹栉比盖会稽儒学日盛而试者亦寝多矣每举以名上礼部一十有九又用近制别取可补上庠者在岁辛酉所取至一百四十有八人云
　教场
教阅之法有二一曰营法二曰阵法所谓营法者六军营索四十有八前军赤后军黑左军青右军白左虞候黄右虞候绿经索五百尺围索二百尺街索五十尺定营工二十四人内十二人掌经索围索各一又十二人掌经索街索各一并以木杙自随子壕砦六人执随营索色旗一木椎一都壕砦一人掌营盘一椎一杙一黄天王旗一据营地中然后子壕砦乃分执其事设幙布车浚壕立栅所谓阵法者其别有六一曰方阵四鼓举白旗则为之二曰圜阵五鼓举黄旗则为之三曰曲阵一鼓举黑旗则为之四曰直阵三鼓举青旗则为之五曰锐阵一鼓举赤旗则为之六曰五阵互变视大将黄旗周麾则为之此教阅之大略也大将之誓辞则曰今与将士同习战阵明视旗麾审听金鼓出入分合坐作进退不如令者军有常刑自承平以来帅守入教场多帽带皁衫如古轻裘缓带之意亦或巾帻战袍犀玉束带略与将士同服以示临戎与常日不同各一说也然自副总管以下名位虽高皆持挺趋庭以军礼见尹龙图洙守平凉狄枢密青时为副部署平日相与甚厚惟教阅及出边则狄公一切以偏裨自处尹公或辞之狄公则曰今法所云一阶一级全归伏事之仪十字自祖宗以来着之孰敢忽哉苏端明轼守中山有王光祖者为副总管春大阅苏公常服坐帐中将吏则皆戎服奔走执事光祖自谓老将耻之称疾不至苏公召书吏将　奏劾之光祖震恐立出窃谓凡为元帅者当法苏公而亚将虽贵亦当以狄公为法以光祖为戒也
教场在府南五里一百五十步
　古城
古城在会稽县南三里舆地志云越王句践自吴还范蠡所筑既臣于吴故城北向街衢市邑悉在城北吴越春秋曰吴封地百里于越东至炭渎西止周宗南造于山北薄于海越王曰寡人欲筑城立郭分设里闾欲委属于相国于是范蠡乃观天文拟法于紫宫筑作小城周千一百二十步一圆三方西北立为飞翼之楼以象天门东南伏漏石窦以象地户陵门四达以象四【一作八】风外郭筑城而缺西北示服事吴也越绝云山阴大城者范蠡所治也大城周二十里七十二步不筑北面灭吴以后徙治姑胥台外传谓蠡筑陆门三水门三缺西北图经云城南近湖百许步会稽治山阴以来此城即为郡城其斋厅廊省门合相传是范蠡遗制有五官廨东斋督护阙黄合双木阙夹道阙楼内有筑土传云汉时载长安土所为阙北有雷门句践旧门也重阙二层
句践小城越绝云山阴城也周二里二百二十三步陆【一作木】门四水门一今仓库是宫台【一作室】处也周六百二十步柱长三丈五尺三寸【图经作高三丈三尺】溜高丈六【图经作二丈七尺】宫有百户高丈二尺五寸寰宇记故城句践小城山阴是也
东郭外南小城越绝云句践冰室去县三里【此下言县凡皆山阴】句践食于冰厨一曰冰室者所以□终也
阳里城越绝云范蠡城也西至水路水门一陆门二
北阳里城越绝云大夫种城也取土西山以筑之径百九十四步名为南安
会稽山上城越绝云句践与吴战大败栖其中乃以下为牧鱼池其利不租旧经越王城在县东南一十里句践为夫差所败以甲楯五千保于此城也十道志云城天门也天门当闭开必致虎尝观吴之胜越越虽大败犹以甲楯五千保险拒之故得不亡此与汉伐宛无异宛以得存者亦以中城不下故也岂独以纳赂请盟而得存哉及吴之亡也乃束手请如越之事吴者事越岂可得哉夫差非能存亡国句践亦非忍于灭吴各因其势而巳故表出之为后世守国者之戒
会稽山北城越绝云子胥浮兵以守城是也旧经吴王城在会稽县东一十里夫差围句践于会稽山伍员筑此城以屯兵
苦竹城越绝云句践伐吴还以封范蠡子其僻居径六十步因为民治田塘长千五百三十三步其冢名土山范蠡苦勤功笃故封其子于是去县十八里旧经在山阴县西南二十九里
侯城旧经云在会稽县东五十八里史记云夏后氏少康封子无余于越所都即此城也
越王城旧经云在县西南四十七里旧经越王墓在古城村今城虽不可考然地名犹曰古城也
故剡城在嵊县西十五里唐武德四年置嵊州及剡城县八年废
萧山越王城在县西九里夏侯曾先地志云吴王伐越次查浦越立城以守查吴作城于浦东以守越以越在山绝水乃赠之以盐越山顶有井深不可测广二丈余中多鱼乃取鲤一双以报吴吴知城中有水遂解军而去其山四□皆高隐然有城堑遗址其中坦平井泉湛然
西陵城在萧山县西一十二里皮光业吴越武肃王庙碑云渔浦鼋石翼张下营萧山西陵鳞次列砦则西陵即王屯兵之所今城基在明化寺之南居民犹有得其断砖遗甓者初武肃王既都钱塘僭名西都以为西陵非吉语遂改曰西兴云
嵩城在上虞县西北六十里其城断绝横亘数里乃古垒也晋史载安帝隆安闲孙恩自海攻上虞朝廷遣刘牢之袁崧筑扈渎垒沿海□恩嵩城之名当始于此
　佥厅
佥厅旧名都厅在仪门东南都厅盖幕职官联事合治之地帅藩则通判亦在焉在
祖宗时郡有签署【嘉佑末以　英宗嫌名改为签书】判官公事判官掌书记推官支使是为幕职日集于都厅录事司户司法司理参军是为曹官各有职业自　国初以来虽小有增损大概不越此崇宁四年始命州县仿尚书省六部为六案曰士案户案仪案兵案刑案工案而常平免役案知杂案开拆司皆如故政和三年因之遂行分曹建掾之法三京司录事一员司士曹事司户曹事司仪曹事司兵曹事司刑曹事司工曹事各一员五曹各置掾一员惟刑曹三员二员推鞫一员议法大藩至小郡军监以次减省凡十等最下六曹共止三员而司录及掾皆不置然天下增阙犹五百有奇吏额增三之一建炎元年始悉罢曹掾而幕职以下悉如
祖宗旧制吏额亦汰省复其故先是宣和三年怀安军奏今尚书省公相厅改作都厅内外都厅并行禁止欲将本军都厅以佥厅为名
诏从之且命诸路依此此佥厅得名之始也
　府廨
府治据卧龙山之东麓是为镇东军节度【唐志越州旧号义胜军后改为威胜军干宁三年曰镇东军】即子城之东以为军门榜曰镇东军【吴郎中说书参政王公绹立居府治之东东向大河即旧经所谓箪醪河也】桥曰府桥桥之北曰惠风亭【今为公库酒肆】直惠风亭北曰东亭今曰蓬莱馆【古以为饯客之地唐人如宋考功辈有东亭诗史魏公改筑因更今名然邦人犹谓之府东亭】由军门而西百二十三步折而北曰谯门【榜赐大都督绍兴府亦吴郎中说书王文公皇佑中于此题东望诗云越山长青水长白越人长家山水国建炎二年翟公巽始制漏器篆铭其上】直谯门曰仪门【或云其下即谢夷吾墓夷吾知时将乱戒子孙悬棺葬焉】直仪门曰设厅【绍兴元年九月　高宗驻跸会稽以州治为　行宫会当郊祀之岁乃行明堂大礼即以设厅为明堂前期下　诏有曰朕将来宗祀明堂遵用皇佑二年四月　诏书合祭天地并配　祖宗盖以　太祖　太宗配　上帝一时绵蕝之仪实在此地焉旧经云晋太元中谢輶为郡守掘郡厅柱下深八尺得古铜罍可容数斗封题作越王字甚分明是今隶书輶以范蠡厌胜之术遂埋之今不识处厅西壁有颜鲁公书康希铣断碑王荆公集吴长文新得颜鲁公坏碑诗云鲁公之书既绝伦岁久更为时所珍王平甫诗云吴卿获此喜惊坐朝昏把玩过明珠是也】设厅之后曰蓬莱阁【元微之州宅诗云我是玉皇香案吏谪居犹得小蓬莱蓬莱之名取此故钱公辅诗云蓬莱谪居香案吏此语昔自微之始后人慷慨慕前修高阁雄名由此起程给事公辟为守时秦少游犹未第来客焉数登蓬莱赋诗有次公辟韵云林声摵摵动秋风共蹑丹梯上卧龙路隔西陵三两水门临南镇一千峰湖吞碧落诗争发塔涌青冥画几重非是登高能赋客可怜猿鹤自相容张伯玉州宅诗序云越守王工部至和中新葺蓬莱阁成画图来乞诗工部乃王逵也】设厅之东为便厅【元微之夸州宅诗云四面常时对屏障一家终日在楼台又云绕郭烟岚新雨后满山楼阁上灯初】便厅之后曰使宅【建炎四年　车驾再幸越州以州宅充　行宫绍兴元年移跸临安赐行宫充本府治所】使宅之前曰清思堂【张伯玉清思堂昼坐诗云白云无事不肯去幽鸟有时还自来熙宁闲赵清献公亦有题清思堂诗今堂乃建于便厅重屋之后略无所见以前人题咏考之恐非今处】便厅之东曰青隐轩【政和闲王公仲岩作】直青隐轩之北曰招山阁阁之下曰棣萼堂【洪内翰迈所名且自为记初内翰兄文惠公尝守越取纶告中语名之】阁之东为复道以陟山麓曰采菊少北有亭曰晚对便厅之东少下为府佥厅【唐崔元翰判曹食堂壁记云越号中府连帅监六郡督诸军设官之制剧曹皆二人纪纲之职亦分为两以统其事食堂之制陋而不称太子少师皇甫公来临是邦始更而广之后二岁1s史大夫崔公又为之□食器增食物云案题名越帅皇甫温崔昭也盖大历九年至十一年】仪门之外两廊为吏舍仪门之西南向列署五为安抚司佥厅【唐吴蜕镇东军监军使院记曰元帅彭城王平难帝命兼而镇之上将军汝南周公监护之乃命军吏揆日经始累月工毕重门列楹显敞丰博东厢西序窈窕深邃越城之中称为一绝时天复元年辛酉】为设厨为省马院为甲仗库为公使钱库公使钱库之西北为公使酒库厅之两廊为复屋曰走马阁东廊为使宅之便门西廊曰架阁库西廊之西曰军资库直军资库北曰清白堂【范文正公清白堂记府署据卧龙山南足北上有蓬莱阁阁之西有凉堂堂之西有岩岩之下获废井泉清而色白渊然丈余引不可竭因署其堂曰清白堂又建亭其侧曰清白亭时康定元年二月也绍兴初　高宗回跸越州　昭慈圣献皇后崩于西殿西殿即今清白堂也】清白堂之西曰贤牧堂【以记考之当是清白亭之故址越人即以建范文正公祠堂者也其后史文惠公以赵清献公并祀至方侍郎滋又以丞相朱忠靖公赵忠简公参政张公守内翰翟公汝文配焉】贤牧堂之西北曰极览亭【淳熙七年参政李公彦颖建】极览亭西南曰白凉馆白凉馆西南曰城隍庙由蓬莱阁而北少西焉经井仪堂故址【钱公辅有井仪堂记】登卧龙山绝顶曰望海亭【沈立越州图序云剌史之居蓬莱阁望海亭东斋西园皆燕乐之最者旧经飞翼楼在州西三里高一十五丈范蠡所筑以压强吴也今望海亭即其遗址飞翼一作龙翼舆地志云重山有大夫种墓后潮水穴山失其尸今山西缺处是也故元微之望海亭诗云嵌空古墓失文种窟兀怪石疑防风是也刀约记云祥符末州将高公绅植五桂于亭前易其名曰五桂后四十五年予假守访旧迹亭与桂俱废乃广故基纵横增四丈余而亭始葺以元微之尝有此亭诗复名曰望海时嘉佑辛丑仲冬既望】由蓬莱阁而西曰崇善王庙【卧龙山神祠也梁贞明三年吴越武肃王奏立】直使宅之北曰望僊亭【绍熙甲寅赵侍郎不流所建南依岩石北望梅山及海际诸山望僊者以梅福尝隐故名之】使宅之东北曰观风堂【曹徽猷泳所建】由观风堂而北少东焉曰观德亭【王尚书希吕所建习射于此始曰堵如王给事信为守书今额改焉或云即越王台故址旧经云越王台在种山东北唐李公垂诗云越王台上少晴烟窦巩诗云鹧鸪飞上越王台】由观德亭而西历桃蹊梅坞出使宅之北南走城隍庙下为西园便门
　西园
府西园之新盖自乐安蒋公堂初景佑三年冬公实始来数月政成郡以无事乃辟金山神祠作正俗亭【以淫祀斥其神即其祠以建亭】既又为曲水阁【凿渠引湖水入屈折萦纡激为湍流阁踞其上】有流觞亭茂林亭【并取永和兰亭故事】后六年而向公传式来是时有渌波亭【此亭前所未见始见于向公诗】又于城上起望湖楼【案向公渌波亭诗云城上兴崇高宗庙讳林端露半梯注云园枕郡城予因建楼其上以望湖山也】闲又有清旷亭【见郡人齐唐记耆旧云在城边】自是以后扁榜位置更易不常莫得尽考而西园如故也今西园有飞盖堂【不详其始旧榜云宣和书学博士徐兢书】堂后有池曰王公池【池繇太守王逵而名园故有池方钱氏有国时分守子弟穷极僭假有后庭棹讴凫鴈之乐实起于池中其后稍堙于是王公之来因浚城隍始复辟之泓渟澄涵皎若坠镜自是为奇观矣】池北有亭曰漾月堂之前四亭对峙史文惠公所建者【冬瑞春荣秋芳夏荫】直堂之南为桥桥外有亭曰水竹循桥而西有数径诘屈相通于竹丛乱石闲得立石如里堠者二及其上所纪亭宇亦皆史公所建者茂林乡兰亭里东流杯岩西右军祠南修竹坞北敷荣门佳山乡鹅池里东清真轩西崇峻庵南骋怀亭北曲水曲水之东栏楯相接若阁道者曰惠风阁繇惠风历清真西南登城亭曰列翠列翠以北曰华星亦城上亭多无扁不具载盖今园燕休则飞盖堂最胜觞咏曲水最胜登览之胜则列翠矣
会稽志卷第二
　王
越之为国始于夏后帝少康之时封庶子于会稽以奉守禹之祀至春秋定公时越始见于经哀公时越始来初吴楚皆僭自王而越亦称王允常句践之时越益大与吴楚争衡北伐齐晋又六世乃为楚所灭秦并天下裂为郡县至汉高帝时以闽君摇为越王王闽越故地而以会稽等郡封刘贾为荆王贾既死无后汉复立刘濞为吴王兼有会稽之地濞反诛国除为郡历后汉至三国时孙策孙权皆尝封会稽侯孙氏之有江左实本于此东晋咸和二年封琅邪王昱为会稽王兴宁元年复封昱为琅邪王食会稽宣城如旧而封昱子昌明为会稽王昱即帝位是为简文帝其后昌明又为储嗣而会稽之为王国犹不废故内史领郡事而置邸建康孝武太元六年作新宫帝移居会稽王邸是也太元十七年乃徙封琅邪王道子为会稽王义熙元年封临川王子修之为会稽王宋受禅罢会稽郡府而会稽复为郡齐梁因之至陈后主乃封第八子庄为会稽王魏至周齐皆遥封故不录隋开皇元年文帝封子秀为越王未几徙封于蜀炀帝大业中封元德太子昭之子侗为越王江左承西晋诸王开国并以户数相差为大小三品陈武帝受命自永定迄于贞明唯衡阳王昌特加殊礼命至五千户自余大国不过二千户小国则千户隋唐以下封建之制寖废不复唐有天下太宗封子泰为越王后徙封魏而封幼子贞为越王肃宗封子系为越王天复二年五月以镇东等军节度浙东西道观察处置等使守侍中彭城王钱镠为越王天佑元年改封吴王梁开平元年进封吴越王龙德三年加封吴越国王宠以古列国之礼后唐同光二年复申前命同光三年始受封册建国焉天成四年又以两镇节钺及杭州越州大都督府长史移授其世子元瓘以示优崇长兴三年三月王镠卒谥曰武肃子王元瓘立晋天福六年九月王元瓘卒谥曰文穆子王佐立汉开运四年六月王佐卒谥曰忠献弟王倧立未几何进思废王倧与群臣迎立其弟俶干佑元年王俶立是为忠懿王周显德四年四月亦尝追封世宗长子宗谊为越王
皇朝开宝二年申命俶为吴越国王而命俶子惟浚为杭州越州大都督镇海镇东等军节度使太平兴国三年四月俶朝京师五月乙酉表献所部十三州八十七县诏以俶为守太师尚书令兼中书令淮海国王唐季中原多故征伐自诸侯出故有天下兵马大元帅之名巳而藩镇割据僭叛相仍唯钱氏守藩称臣三世五主有国百年中更五代迄于
本朝职贡未尝少缺彼善于此犹为有足言者故历叙其本末云
本朝端拱元年四月诏改封冀王元份为越王嘉佑四年十二月追封豫王昕为越王
英宗皇帝即位追封吴王德昭为越王
徽宗皇帝命皇弟偲为太傅凤翔山南西道节度使凤翔牧兼兴元牧兼神霄玉清万寿宫使越王至
钦宗即位授皇叔太师永兴成德军节度使雍州牧兼真定牧越王越州奏牍公移于知州前列越王衔下书在京二字虽扈从北狩犹仍其故至绍兴十年以后方省去
　都尉
都尉汉秩二千石与太守等吾丘寿王为东郡都尉不复置太守武帝赐之玺书曰任四千石之重是也越绝外传汉文帝前九年会稽并故鄣太守治故鄣都尉治山阴旧经云文帝九年山阴为都尉治盖本于此然案汉制国置中尉郡置都尉当文帝时吴会稽皆吴王濞封国汉固不当为置太守都尉又汉纪景帝中二年秋七月始更郡守为太守郡尉为都尉则文帝时其官称亦未应有太守都尉之号也汉书地理志云西部都尉治钱唐又越绝外传汉文帝前十六年太守治吴郡都尉治钱唐故旧经云山阴都尉徙治钱唐而不及太守徙治事通典云今金华县汉乌伤县地后汉未分为长山县二汉置西部都尉然则西部固屡徙矣班固汉人不载西部徙治本未而越绝外传独载之详如此何也又旧经云元鼎五年又立东部都尉治冶案武帝纪元鼎六年秋东越王余善反杀汉将吏遣横海将军韩说等出会稽会楼船将军杨仆等击之元封元年东越杀王余善降诏曰东越险阻反复为后世患迁其民于江淮闲遂虚其地两粤传功臣表皆云元封元年始平东越其承误如此通典云东部今临海是也三国志太平二年二月以会稽东部为临海郡案朱育云东部都尉治冶阳朔元年又徙治鄞或有寇害复徙治句章然则东部亦屡徙矣又案西汉书地理志会稽郡南部都尉治回浦两粤传汉五年立无诸为闽越王主闽故地都冶颜师古云即候官县是也汉徙其人江淮闲有遁逃山谷闲者颇出立为冶县地属会稽郡后汉改为候官都尉后复分冶地为会稽东南二部尉【东部治临海南部治建安】旧经乃不载会稽南部都尉盖疏略也后汉纪顺帝阳嘉元年海贼曾旌寇会稽杀句章鄞鄮三县长攻会稽东部都尉案汉百官志建武六年省诸郡都尉并职太守无都试之役古今注曰建武六年八月省都尉官应劭曰每有剧贼郡临时置都尉事讫罢之又省关都尉唯边郡往往置都尉及属国都尉稍有分县治民比郡都尉佐太守掌武职甲卒至此乃有分县治民案建安十二年分东候官之地为建安县以属南部都尉此殆是也又安帝永初四年初置长安雍二营都尉官注云扶风都尉居雍虎牙都尉居长安献帝即位省扶风都尉钦宗庙讳帝永寿元年初置泰山琅邪都尉官注二郡寇贼不息故置延熹五年罢琅邪都尉官八年罢泰山都尉官皆事讫罢之如应注云如属国边郡都尉其废置亦书之甚详盖阳嘉元年会稽东部都尉亦临事乃置事讫罢之初平中全柔以董卓之乱弃官东归诏即拜为会稽东部都尉三国志芮良张纮辈皆尝为会稽东部都尉亦以兵兴后置也通典所载二汉置西部都尉理乌伤后汉改冶县为候官都尉又分冶为东南二部凡此皆不常置故其治亦往往屡徙至隋大业二年诏复置都尉官大业七年敕都尉鹰扬与郡县相知追捕群盗后此往往不复见云
　内史
内史本周官其见于春秋者庄公三十二年周内史过僖公十六年周内史叔兴见于传文公元年天王使叔服来会葬见于经传曰王使内史叔服来会葬之类是也秦因之掌治京师秦又置中尉掌徼循京师汉皆因之而不革高帝初置诸侯王地既广大且至千里得自治其国有太傅辅王内史治国民中尉掌武职丞相统众官群卿大夫都官如汉朝汉为置丞相其御史大夫以下皆自置吴楚七国反景帝惩之令诸侯王不得复治国改丞相曰相省御史大夫廷尉少府宗正博士官损谒者郎中令太仆以下员秩武帝改汉内史为京兆尹中尉为执金吾故王国内史中尉如故员职皆朝廷为署不得自置成帝绥和元年又省内史更令相治民如郡太守中尉如郡都尉皆秩二千石其绍封削绌者中尉内史官属皆以率减晋元帝渡江乃沿后汉郡国之制建会稽以为国复前汉之旧置内史以治国民王留京师而内史实行郡太守事受察于扬州刺史其后会稽内史地望寖重故王述自前会稽内史擢为扬州刺史而皇子道子为琅邪王领会稽内史事宋初元二年正月乃罢会稽郡府而内史复为太守
　太守
会稽自秦置守汉因之其后更守为太守尉为都尉或以都尉行太守事在汉末三国时亦有以丞功曹行郡事者东晋改为内史至宋乃复为太守焉隋为总管复又改都督唐初亦沿隋制久之乃为浙东观察使
皇朝为知越州事
中兴初升州为绍兴府则又称知绍兴府事今掇秦汉太守以下姓名及行事之显者着于篇
秦殷通二世元年会稽假守
汉严助会稽吴人武帝时拜会稽太守数年不闻问赐书曰制诏会稽太守君厌承明之庐劳侍从之事怀故土出为郡吏会稽东接于海南近诸越北枕大江闲者阔焉久不闻问具以春秋对母以苏秦从横助恐上书谢愿奉三年计最
朱买臣字翁子吴人武帝时邑子严助贵幸荐为中大夫东越数反复拜会稽太守上曰富贵不归故乡如衣绣夜行今子何如买臣顿首谢诏买臣到郡治楼船□粮食水战具须诏书到军与俱进初买臣免待诏常从会稽守邸者寄居饭食及拜太守买臣衣故衣怀其印绶步归郡邸直上计时会稽吏方相与群饮买臣入室中守邸与共食食且饱少见其绶守邸怪之前引其绶视其印会稽太守章也守邸惊出语上计掾吏皆醉大呼曰妄诞耳其故人素轻买臣者入内视之还走疾呼曰实然坐中惊骇白守丞相推排陈列中庭拜谒买臣徐出户有顷长安厩吏乘驷马车来迎遂乘传去将兵与韩说等俱击破东越有功入为主爵都尉
任延字长孙南阳宛人更始元年拜会稽都尉时年十九迎官惊其壮及到静泊无为唯先遣馈礼祠延陵季子时天下新定道路未通避乱江南者皆未还中土会稽颇称多士延到皆聘请高行如董子仪严子陵等敬待以师友之礼掾吏贫者辄分奉禄以赈给之省诸卒令耕公田以周穷急每时行县辄使慰勉孝子就餐饭之吴有龙丘苌者隐居太末志不降辱王莽时连辟不到掾吏白请召之延曰龙丘先生躬德履义有原宪伯夷之节都尉扫洒其门犹惧辱焉召之不可遣功曹奉谒修书记致医药吏使相望于道积一岁苌乃乘辇诣府门愿得先死□录延辞让再三遂署议曹祭酒苌寻病卒延自临殡不朝三日是以郡中贤士大夫争往宦焉
第五伦字伯鱼京兆长陵人建武二十九年拜会稽太守躬自斩刍养马妻执炊爨受俸裁留一月粮余皆贱贸与民之贫羸者会稽俗多淫祀好卜筮民常以牛祭神百姓财产以之困匮伦移书属县巫祝有依托鬼神诈怖愚民案论之有妄屠牛者吏辄行罚百姓以安永平五年坐法征老小攀车叩马啼呼相随日裁行数里伦乃伪止亭舍阴乘船去及诣廷尉吏民上书守阙者千余人
庆鸿洛阳人慷慨有义节位至会稽太守所在有异迹
张霸字伯饶蜀郡成都人永元中为会稽太守表用郡人处士顾奉公孙松等并有名称其余有业行者皆见擢用郡中争厉志节习经以千数道路但闻诵声霸始到越贼未解郡界不宁乃移书开购明用信赏贼遂束手归附不烦士卒之力童谣曰弃我戟捐我矛盗贼尽吏皆休
马棱扶风茂陵人和帝时转会稽太守治有声
马臻永和五年为太守创立镜湖在会稽山阴两县界筑塘蓄水水高丈余田又高海丈余若水少则泄湖灌田如水多则闭湖泄田中水入海所以无凶年其陂塘周回三百一十里都溉田九千余顷会稽记云创湖之始多淹冢宅有千余人怨诉臻遂被刑于市及遣使按覆总不见人籍皆是先死亡者然越人至今庙祀之
殷丹为会稽太守时郡有孝妇以诬见杀连旱二年丹到郡刑讼女祭妇墓天应时澍雨
成公浮为会稽太守久之征还京师
刘宠字祖荣东莱牟平人拜会稽太守山民愿朴乃有白首不入市井者颇为官吏所扰宠简除烦苛禁察非法郡中大化征为将作大匠山阴县有五六老叟庞霢皓发自若邪山谷闲出人赍百钱以送宠宠劳之曰父老何自苦对曰山谷鄙生未尝识郡朝他时吏发求民闲至夜不绝或狗吠竟夕民不得安自明府下车以来狗不夜吠民不见吏年老遭值圣明今闻当见弃去故自扶奉送宠曰吾政何能及公言邪勤苦父老为人选一大钱受之
陈业上虞人为会稽太守洁身清行志怀霜雪贞亮之信同操柳下遭汉中微委官弃禄遁迹黟歙以求其志高邈妙踪天下所闻故(钦宗庙讳)文遗之尺牍之书比竟三高
王朗会稽太守
孙策字伯符吴郡富春人建安二年诏策为骑都尉袭爵乌程侯领会稽太守
孙权字仲谋策之弟曹操表权为讨虏将军领会稽太守
顾雍字符叹吴郡吴人孙权领会稽太守不之郡以雍为丞行太守事讨除寇贼郡界宁静吏民归服
吴吾粲字孔休吴郡乌程人黄武元年迁会稽太守
淳于式为会稽太守孙权遣陆逊讨破丹阳贼帅遂部伍东三郡强者为兵嬴者补户得精卒数万人式表逊枉取民人愁扰所在逊诣都称式佳吏曰式意在养民是以白逊
濮阳兴字子元陈留人为会稽太守
楼玄字承先沛郡鄿人为会稽太守
滕(太祖庙讳)字承嗣北海剧人为会稽太守所在见称每听辞讼断罪法察言观色务尽情理
车浚天玺元年为会稽太守在公清忠值岁荒旱民无资粮表求振贷皓谓浚欲树私恩诛之
郭诞孙皓时为会稽太守
晋纪瞻字思远丹阳秣陵人愍帝时除会稽内史时有诈作大将军府符收诸暨令令巳受拘瞻觉其诈便破槛出之讯问使者果伏诈妄
诸葛恢字道明琅邪阳都人愍帝召为尚书郎元帝以经纬须才承制调为会稽太守临行帝置酒谓曰今之会稽昔之关中足食足兵在于良守以君有莅任之方是以相屈恢曰天下丧乱风俗陵迟宜尊五美屏四恶进忠实退浮华帝深纳焉太兴初以政绩第一诏曰会稽内史诸葛恢莅官三年政清人和为诸郡首宜进其位班以劝风教今增恢秩中二千石
周札字宣季义兴阳羡人迁右将军会稽内史
虞潭字思奥委会稽余姚人明帝诏为冠军将军领会稽内史征拜尚书【事见人物门】
何充字次道庐江灊人成帝时除建威将军会稽内史在郡甚有德政荐征士虞喜拔郡人谢奉魏顗等以为佐吏
孔愉字敬康会稽山阴人成帝时为镇军将军会稽内史加散骑常侍【事见人物门】
孔安国字安国愉之子再为会稽内史领军将军【事见人物门】
王舒字处明丞相导之从弟成帝时将征苏峻出舒为外援授抚军将军会稽内史秩中二千石舒上疏辞以父名音虽异而字同求换佗郡于是改会字为郐舒不得巳而行在郡二年而峻作逆假节都督行扬州刺史事庾冰奔舒舒率众俱渡浙江顾众顾扬等起义军以应舒峻闻乃赦庾亮诸弟以悦东军吴兴太守虞潭率所领屯乌苞亭不敢进舒遣子允之以精锐三千邀贼于武康破之斩首数百级贼悉委舟步走时临海新安诸山县并反应贼舒分兵讨平之陶侃立行台上舒监浙江东五郡军事贼平以功封彭泽县侯
王允之字深猷舒之子咸康中为卫将军会稽内史未到卒
王述字怀祖司徒浑之族穆帝时迁会稽内史莅政清肃终日无事
王愉字茂和述之子为会稽内史
王羲之字逸少司徒导之从子穆帝永和中为右军将军会稽内史【事见人物门】
王凝之羲之之子左将军会稽内史
江虨字思玄永和中为护军将军出补会稽内史加右军将军
郗愔简文帝辅政为辅国将军会稽内史迁都督徐兖青幽扬州诸军事领徐兖二州刺史转冠军将军帝践祚就加镇军都督浙江东五郡军事因居会稽
谢玄字幼度奕之子孝武帝时授散骑常侍左将军会稽内史时吴兴太守晋陵侯张玄之亦以才学显自吏部尚书与玄同年之郡而玄之名亚于玄时人称为南北二玄论者美之【事见人物门】
谢琰字瑗度太傅安之子孙恩逃海岛朝廷忧之以琰为会稽内史都督五郡军事
王蕴字叔仁孝武定皇后之父都督浙江东五郡镇军将军会稽内史加散骑常侍蕴素嗜酒及在会稽略少醒日然以和闲为百姓所悦
刘牢之会稽太守
王荟卫将军会稽内史
谢輶会稽人会稽内史
【 裴松之传琅邪王茂之会稽谢輶南北之望】
虞啸父征东将军会稽内史
孔靖字季恭会稽山阴人以字称虞啸父为会稽内史季恭求为府司马不得及高祖定(钦宗庙讳)玄以季恭为内史使赍封板拜授季恭便舟夜还至即叩扉告啸父并令扫拂别斋便入郡啸父闻(钦宗庙讳)玄败震惧请罪季恭慰勉使安明旦乃移季恭到任务存治实敕止浮华剪罚游惰寇盗衰止境内肃清
宋孔（上山下土）靖之子历显位侍中会稽太守
孔灵符靖之子为会稽太守豫章王子尚抚军长史
刘怀敬彭城人武帝以旧恩累见宠授至会稽太守
谢方明陈郡阳夏人伯父吴兴太守邈贼至被害方明结邈门生义故掩讨手自刃之时荒乱之后吉凶礼废方明合门遇祸资产无遗营举凶事平世□礼无以加也永初三年为丹阳尹有能名转会稽太守江东民户殷盛奸吏蜂起符书一下文摄相续又罪及比伍动相连坐邑里惊扰方明阔略苛细务存纲领缓民期会莫敢犯禁除比伍之坐判久系之狱东土至今称咏之承代前人不易其政有必宜改者则以渐移变无迹可寻
褚淡之字仲原为会稽太守景平二年富阳县孙氏聚合门宗谋逆其支党在永兴县潜相影向县令羊恂率吏民拒战力少退败贼遂盘据直攻山阴淡之自假凌江将军以山阴令陆邵领司马王茂之为长史孔欣谢苓之并参军事贼遂摧锋而前淡之遣陆邵督带戟公石綝广武将军陆允以水军拒之又别遣行参军灟恭期率步军与邵合力淡之率所领出次近郊恭期等与贼战于柯亭大破之
羊玄保泰山南城人景平闲为会稽太守太祖以玄保廉素寡欲故频授名郡为政虽无干绩而去后常见思不营财利处家俭薄
孟顗字彦重平昌安丘人元嘉中为会稽太守
张茂度吴郡吴人名与高祖同以字称元嘉十八年除会稽太守素有吏能在郡县职事甚理卒官谥曰恭子
竟陵王诞字休文元嘉二十六年授都督会稽东阳新安临海永嘉五郡诸军事安东将军会稽太守给鼓吹一部元凶弒立以浙江东五郡立会州以诞为刺史顾琛为太守
庐江王袆字休秀元嘉二十六年迁冠军将军为会稽太守世祖即位复为太守加抚军将军
颜峻为东扬州刺史
张裕会稽太守
张畅字少微吴郡吴人为会稽太守卒官
孔觊字思远会稽山阴人永光元年为寻阳王子房右军长史加辅国将军行会稽郡事
晋熙王昶字休道世祖时为东中郎将会稽太守寻监会稽东阳临海永嘉新安五郡诸军事孝建元年立东扬州即以昶为刺史东中郎将如故进号右将军
宗室思考被遇历朝官极清显为会稽太守
王翼之字秀弼琅邪临沂人徽之之孙官至御史中丞会稽太守
顾觊之孝建元年为义阳王昶东中郎长史宁朔将军行会稽郡事
沈怀文字思明豫章王子尚镇会稽迁抚军长史行府州事时囚系甚多动经年月怀文到任谳五郡九百三十六狱众咸称平
豫章王子尚大明三年以浙江东为扬州命子尚都督扬州江州之鄱阳晋安建安三郡诸军事扬州刺史五年领会稽太守东土大旱鄞县多（田翏）田世祖使子尚至鄞县劝农又立左学召生徒置儒林祭酒文学祭酒劝学从事
松滋侯子房字孝良大明七年进号右将军前废帝元年迁东扬州刺史景和元年以右将军督会稽东阳新安临海永嘉五郡诸军事会稽太守太宗即位改督为都督进号安东将军太守如故
巴陵哀王休若泰始元年出为使持节都督会稽东阳永嘉临海新安五郡诸军事领安东将军会稽太守
张永字景云明帝时讨薛安都还徙会稽太守加都督
蔡兴宗明帝时迁镇东将军会稽太守加都督会稽新安东阳永嘉临海五郡诸军会稽多诸豪右不遵王宪幸臣近习参半宫省封略山湖妨民害治兴宗皆以法绳之会土全实民物殷阜王公（女巳）主邸舍相望挠乱在所大为民患子息滋长督责无穷兴宗悉启罢省又陈原诸逋负解遣杂役并见从三吴旧有乡射礼久不复修兴宗行之礼仪甚整
江夏王跻字仲升后废帝时督会稽东阳新安临海永嘉五郡诸军事东中郎将会稽太守进号右将军
王僧虔为会稽太守中书舍人阮佃夫家在东请假归客劝僧虔以佃夫要幸宜加礼接僧虔曰我立身有素岂能曲意此辈彼若见恶当拂衣去耳
洪现罢会稽郡太守无资不欲令人知其清乃以船载土而归【旧经】
齐竟陵王子良字云英升明三年为会稽太守都督五郡宋元嘉中皆责成郡县孝武后征求急速以郡县迟缓始遣台使自此公役劳扰子良请息其弊子良敦义爱古郡人朱百年有至行卒赐其妻米百斛蠲一人给其薪苏
武陵王（上日下华）字宣昭建元二年为会稽太守加都督
顾宪之字士思吴郡吴人高帝时为东中郎长史行会稽郡事郡人吕文度有宠于武帝于余姚立邸颇纵横宪之至郡即表除之文度后还丧母郡县争赴吊宪之不与相闻文度深衔之卒不能伤也迁南中郎巴陵王长史
萧灵钧仕为广德令梁高祖义师至行会稽郡事
萧祗字敬式为东扬州剌史于时江左承平政宽人慢祗独莅以严切梁武悦之迁北兖州刺史
梁庾荜字休野新野人高祖平京邑为辅国长史会稽郡丞行郡府事时承雕弊之后百姓凶荒所在谷贵米至数千民多流散荜抚循甚有治理唯守公禄清节逾厉天监元年卒停尸无以殓柩不能归高祖闻之赐绢百匹米五十斛
永阳王伯游字士仁天监元年督会稽东阳新安永嘉临海五郡诸军事辅国将军会稽太守
衡阳王元简字熙远天监三年迁会稽太守十三年入为给事黄门侍郎
安成王机字智通天监六年为宁远将军会稽太守还为给事中
邵陵王纶字世调天监十三年迁轻车将军会稽太守
庐陵王绩字世欣天监十三年会稽太守
武陵王纪字世询天监十三年为会稽太守寻以其郡为东扬州仍为刺史加使持节东中郎将征为侍中
江革字休映济阳考城人武陵王纪在东州颇骄纵上乃除革长史会稽郡丞行府州事革门生故吏家多在东闻革至并赍持缘道迎候革曰我通不受饷不容独当故人篚筐至镇惟资公俸食不兼味郡境殷广辞讼日数百革分别辩析曾无疑滞人安吏畏百城震恐琅邪王骞为山阴令赃货狼籍望风自解王惮之每侍燕言论必以诗书王因此耽学好文除都官尚书赠遗一无所受送故依旧订舫革并不纳唯乘所给舸舸艚偏欹不得安卧革乃于西陵岸取石十余片以实之其清贫如此
南郡王大连字仁靖太清元年出为使持节轻车将军东扬州刺史侯景寇京都大连率众四万来赴山贼田领群聚党数万来攻大连命中兵参军张彪击斩之
安陆王大春字仁经大宝元年出为使持节云麾将军东扬州刺史
张彪贞阳侯即位以为东扬州刺史陈蒨军至彪击走之蒨复遣周育等讨彪斩之太平元年三月罢东扬州还为会稽郡
陈霸先字兴国吴兴武康人大宝二年湘东王承制授使持节都督会稽东阳新安临海永嘉五郡诸军事平东将军东扬州刺史领会稽太守
陈蒨字子华承圣三年讨会稽太守张彪以功授持节都督会稽等五郡诸军事宣毅将军会稽太守
陈沈恪字子恭吴兴武康人永定三年除吴州刺史有诏追还行会稽郡事寻除散骑常侍忠武将军会稽太守世祖嗣位进督会稽东阳新安临海永嘉建安晋安新宁信安九郡诸军事镇东将军会稽太守未行改镇南将军湘州刺史
鄱阳王伯山字静之光大元年为镇东将军东扬州刺史太建九年征为中卫将军中领军至德四年以中权大将军出为持节都督东扬丰二州诸军事东扬州刺史加侍中
永阳王伯智字策之太建中为使持节都督东扬丰二州诸军事平东将军领会稽内史至德二年入为侍中
新蔡王叔齐字子肃太建七年出为东中郎将扬州刺史至德二年入为侍中
蔡景历字茂世济阳考城人高宗时迁宣惠豫章王长史带会稽郡守行东扬州府事
隋杨异平陈改东扬州曰吴州置总管府开皇十二年自工部尚书为吴州总管二十年终于官
宇文弼开皇二十年自代州总管为吴州总管大业元年正月己酉为刑部尚书而吴州遂改为越州
唐庞玉事隋为监门直阁李密据洛口玉以关中锐卒万骑降高祖以隋旧臣礼之玉魁梧有力明军法久宿卫习知朝廷制度故授玉领军武卫二大将军使众观以为模矱为梁州总管巴山獠叛玉枭其首贼共斩渠长以降徙越州都督召为监门大将军太宗以耆厚令主东宫兵虽老不怠卒赠幽州都督工部尚书【见新唐书案唐太守题名武德元年自右卫将军授二年七月移扬州都督与此不合本府城隍神相传以为公死而为神以福此邦详见祠庙门】
李嘉武德三年授
阚棱武德四年六月自左领军将军授
李大亮自安州刺史授徙交州刺史在州写书数百卷委之廨宇而去
田德平贞观七年七月自鄜州都督授
冯大恩贞观九年八月授
齐善行贞观十七年九月自兰州都督授
王奉慈永徽二年正月自潭州都督授移秦州都督
于德方永徽五年正月自原州都督授
段宝命显庆三年六月自洛州长史授
唐同仁龙朔元年五月自虢州刺史授
刘伯英干封元年五月自翼州长史授总章元年终于官
李孝逸咸亨二年三月自常州刺史授移益州长史
季孝廉仪凤三年二月自苏州刺史授贬平州刺史
崔承福永淳三年二月自　州刺史授
李思贞文明元年二月自婺州刺史授
郭齐宗光宅元年十月自左卫大将军授
杨玄节垂拱元年六月自检校　州刺史授
李奇容垂拱二年三月自奉裕卫副率授移幽州刺史
豆卢钦望如意元年三月自婺州刺史授召拜司宾卿【唐太守题名云司农卿】
钱节神功元年自扬州司马授
蔡德让大定元年自广州都督授
窦怀贞长安四年自尚方监授移扬州刺史旧经云以清干著称
庞贞素神龙元年五月自右卫将军授
张合愍神龙二年七月自光禄员外卿授移徐州刺史
胡元礼神龙三年八月自苏州刺史授移广州都督
姚元之景龙元年十月自宋州刺史授移常州刺史
杨祗本景龙二年七月自陕州刺史授
尹正义景龙三年六月自宋州刺史授移相州刺史
王希隽景龙四年六月自相州刺史授召拜京兆少尹
王子麟开元二年自右卫中郎将授召拜光禄卿
钦宗庙讳臣范开元三年二月自殿中少监授移瀛州刺史
皇甫忠开元十年八月自杭州刺史授十一年移许州刺史
郑休远开元十一年自汾州刺史授十五年去官
何凤开元十六年自右领军将军授十九年五月替
张涗开元二十年自衡州刺史授二十一年移秦州都督
裴鼎开元二十一年自金吾卫将军授二十六年移卫州刺史
元彦冲开元二十二年自襄州刺史授二十六年移卫州刺史
敬诚开元二十六年自台州刺史授二十七年移庐州刺史
秦昌舜天宝元年改刺史为郡守昌舜自通川郡太守授六载移江华郡太守
杜庭诫天宝六载授七载移晋陵郡太守
张守信天宝七年自余杭郡太守授
李处佑天宝九载自余杭郡太守授
于幼卿天宝十三载自鄱阳郡太守授
崔寓至德二年自江夏郡太守授召拜给事中是年复改州刺史
李希言干元元年初置浙江东道节度使自礼部侍郎授移梁州
独孤峻自陈州刺史授加御史中丞召拜金吾卫大将军
吕延之自明州刺史授丁忧
杜鸿渐自湖州刺史授加御史中丞召拜户部侍郎【案新唐书本传不载】
赵良弼自庐州刺史授加御史中丞移岭南节度使
王玙自扬州长史兼御史大夫授案唐本传自淮南节度使兼祠祭使徙浙东
薛兼训自殿中监兼御史中丞授丁忧后加御史大夫再知移太原节度使
陈少游大历五年废节度使置都团练观察使自宣歙观察使授八年迁淮南节度使
皇甫温大历九年八月自陕虢观察使授
崔昭大历十一年七月自宣州观察使授是年废都团练观察使以所管州隶浙西
王密大历十四年自湖州刺史授建中元年复置都团练观察使二年复废
韩滉自晋州刺史迁浙江东西观察使检校礼部尚书
元（桓去木）贞元二年十二月自楚州刺史授
皇甫政贞元三年二月自权知宣州刺史授十三年三月改太子宾客
李若初贞元十三年三月自福建观察使授十四年移浙西观察使
裴肃贞元十四年九月自常州刺史御史中丞授
贾全贞元十八年正月自常州刺史授
杨于陵永贞元年十月自华州防御使授元和二年四月召拜户部侍郎案唐本传自华州刺史迁浙东观察使越人饥请出米三十万石拊赡贫民政声流闻入为京兆尹
阎济美元和二年四月自前福建观察使授十月追赴阙
薛苹元和二年正月自湖南观察使授五年八月移浙西观察使案唐本传以治行迁浙西加御史大夫
李逊元和五年八月自前常州刺史授九年九月追赴阙案唐本传由衢州刺史以政最擢浙东观察使当贞元初福建军乱前观察使奏益兵三千屯于境以折闽冲遂为长戊逊署事即停之入为给事中旧唐书云为政扶弱抑强境内称理
孟简元和九年九月自给事中授十二年正月追赴阙案唐本传以工部侍郎召
薛戎元和十二年正月自常州刺史授长庆元年九月疾病去官案唐本传所部州蠲酒禁者罪死橘未贡先鬻者死戎弛其禁卒治为吏不尚约束诡名誉居官无灼灼可惊者罢则怀之卒赠左散骑常侍
丁公着自礼部尚书翰林侍读学士授长庆三年九月追赴阙案唐本传入为太常卿
元稹长庆三年八月自同州防御使授大和三年九月拜尚书左丞案唐本传自同州刺史徙观察使明州岁贡蚶役邮子万人不胜其疲稹奏罢之旧经云所辟幕职皆当时文士镜湖秦望之游月三四焉而讽咏诗什动盈卷秩副使窦巩海内诗名与稹酬唱最多至今称兰亭绝唱
陆（桓去木）大和三年九月自苏州刺史授七年闰七月移宣州观察使案唐本传文明严重所到以善政称
李绅大和七年自太子宾客分司东都授九年五月复授太子宾客分司东都
高铢大和九年五月自给事中授开成四年闰正月追赴阙
李道枢开成四年正月自苏州刺史授
萧俶开成四年三月自楚州团练使授会昌二年七月拜给事中
李师稷会昌二年二月自楚州团练使授
元晦会昌五年七月自桂管观察使授大中元年五月追赴阙
杨汉公大中元年五月自桂管观察使授二年二月追赴阙
李栻大中二年二月自京兆尹授二年十月追赴阙
李褒大中三年自前礼部侍郎授六年八月追赴阙
李讷大中六年八月自华州防御使授九年九月贬潮州刺史
沈询大中九年九月自前礼部侍郎授十二年六月追赴阙
郑处诲大中十二年七月自刑部侍郎授十二年移浙西观察使
郑祗德大中十三年自太子宾客授
王式大中十四年自前安南经略使授咸通三年六月移武康军节度使案唐本传剧贼裘甫乱明越观察使郑祗德不能讨选式往代擒甫斩之加检校右散骑常侍余姚民徐泽专鱼盐之利慈溪民陈瑊冒名仕至县令皆豪纵州不能制式曰甫窃发不足畏若泽瑊乃巨猾也穷治其奸皆榜死咸通三年检校工部尚书徙武宁军节度使旧经云甚有威略惠政弟复为刺史人皆舞蹈迎之
郑裔绰咸通三年三月自权知秘书监授
杨严咸通五年九月自前中书舍人授六年二月追赴阙
王沨咸通八年二月自前户部侍郎授
李绾咸通十一年五月自中书舍人授十三年十一月追赴阙
王咸通十三年十一月自同州防御使授
裴延鲁咸通十五年六月自中书舍人授
崔璆干符四年闰二月自右谏议大夫知匦使授
柳（王舀）干符六年十一月自给事中授
刘汉宏广明元年十一月自宿州刺史授中和三年升为义胜军节度使后为董昌所害
董昌光启二年自杭州刺史破刘汉宏遂为义胜军节度使三年改为威胜军干宁二年削除官爵
钱镠干宁三年以镇海军节度使兼领改威胜军为镇东军
皇朝
毕士安太平兴国三年六月以右赞善大夫知是月移台州
李准太平兴国三年六月以起居郎知五年十二月替
李孝连太平兴国五年十二月以司农少卿知七年三月丁忧罢
高适太平兴国八年七月以殿中侍御史知雍熙三年十二月二日替
江正雍熙三年十一月以虞部郎中知端拱二年十二月二十五日替
薛智周端拱二年十二月以侍御史知淳化元年六月二十日移婺州
韩崇训淳化元年六月以崇仪使知二年二月移泉州
卢文正淳化二年四月以侍御史知十月二日终于官
封遂成淳化三年六月以太常博士知十二月丁忧罢
王柄淳化四年四月以职方员外郎知至道元年四月移秀州
郭异至道元年四月以工部郎中知二年三月移京东路转运使
元（王巳）至道二年五月以膳部郎中知咸平元年四月移秀州
冯砺咸平元年四月以供□库副使知三年三月替
裴庄咸平三年五月以度支郎中知五年八月替
康戬咸平五年九月以兵部员外郎知景德二年四月替
王砺景德二年四月以职方员外郎知坐失举离任
张巽大中祥符元年六月以职方员外郎知三年四月替
王贽大中祥符三年四月以祠部郎中知十二月移福建路转运使
李遹大中祥符四年八月以度支员外郎知六年四月替
皇甫选大中祥符六年四月以都官员外郎知八年四月替
杨侃大中祥符八年四月以兵部员外郎直集贤院知天禧元年二月替
陈靖天禧元年三月以兵部郎中直史馆知四月移苏州
高绅天禧元年四月以刑部郎中直昭文馆知三年七月二十六日去任
卢干天禧二年十月以虞部员外郎知三年二月终于官
任布天禧四年四月以屯田员外郎知五年十一月移建州
燕肃天禧五年十一月以司封员外郎知六年十月移明州
谢涛干兴元年十二月以吏部郎中直昭文馆知天圣三年十二月一日替
尹锡天圣四年三月以屯田郎中知九月移两浙提点刑狱
宋可观天圣四年十二月以金部郎中知六年十一月替
成悦天圣六年十一月以度支郎中知九年三月替
苏寿天圣九年三月以比部员外郎知明道元年十月移歙州
陈覃明道二年二月以都官郎中知景佑元年十月责监润州税
叶参景佑元年十月以刑部郎中知二年七月替
赵贺景佑二年七月以右谏议大夫知十月移濠州
李照景佑二年十二月以刑部员外郎集贤校理知三年十一月移明州
蒋堂景佑三年十二月以吏部员外郎知四年五月移苏州
郎闲景佑四年五月以右谏议大夫知宝元二年七月替
范仲淹宝元二年七月以吏部员外郎知康定元年除天章阁待制移永兴军
陆轸康定元年六月以工部郎中集贤校理知庆历二年七月替
向传式庆历二年七月以工部郎中直集贤院知四年八月替
晁宗闲庆历四年八月以刑部郎中知九月终于官
马绛庆历四年十二月以兵部郎中知六年十二月替
陈亚庆历六年十二月以司封郎中知八年十二月替
富严庆历八年十二月以太常少卿知皇佑三年正月替
杨弦皇佑三年正月以刑部郎中知七月移荆湖南路转运使
魏瓘皇佑三年十月以给事中知四年六月转工部侍郎充集贤学士移广州
王逵皇佑四年八月以工部郎中直昭文馆知五年七月以迁葬去任
李兑至和元年六月以户部郎中充天章阁待制知嘉佑元年六月改龙图阁直学士移广州
许元嘉佑元年十月以工部郎中充天章阁待制知二年二月移泰州
张友直嘉佑二年四月以工部郎中充天章阁待制集贤殿修撰知四年七月终于官
刁约嘉佑五年正月以兵部员外郎集贤校理知六年十二月替
沈遘嘉佑六年十二月以右正言知制诰知七年七月转起居舍人依前知制诰移扬州
张伯玉嘉佑八年四月以度支郎官知治平元年十二月移福州
章岷治平二年八月以光禄卿直秘阁知四年五月移福州
朱肱治平四年七月以太常少卿知十二月替
陈升之治平四年十二月以观文殿学士尚书左丞知熙宁元年正月移许州
鞠真卿熙宁元年四月以太常丞集贤校理知六月移江西路转运使
元绛熙宁元年八月以龙图阁直学士工部侍郎知二年正月移荆南府
邵亢熙宁二年四月以资政殿学士给事中知十一月移郑州
沈立熙宁三年四月以右谏议大夫知四年正月移杭州
孔延之熙宁四年四月以度支郎官知五年十一月召赴阙
谢景温熙宁六年正月以工部郎中直史馆知七年三月除直龙图阁移澶州
张讽熙宁七年四月以司勋员外郎知七月移苏州
赵抃熙宁八年四月以资政殿学士右谏议大夫知十年六月移杭州
程师孟熙宁十年十月以给事中充集贤殿修撰知元丰二年十二月替
丁竦元丰二年十二月以朝议大夫知四年十二月替
郑穆元丰四年以朝散大夫集贤校理知六年七月管句洞霄宫
梁彦明元丰七年四月以朝议大夫知
穆珣元丰八年八月以中散大夫知元佑元年三月移寿州
黄履元佑元年四月以龙图阁学士朝请郎知二年四月降授天章阁待制移舒州
章楶元佑二年八月以朝奉大夫知三年八月替
张询元佑三年八月以朝散郎权发遣九月移福建路转运副使
钱勰元佑三年十一月以龙图阁待制知
蔡卞元佑六年六月以龙图阁待制知八年五月移润州
杨汲元佑八年六月以左朝散大夫充集贤院学士知绍圣元年十一月复宝文阁待制移扬州
章衡绍圣元年七月以左朝议大夫集贤院学士知二年十一月复宝文阁待制移扬州
张□绍圣二年十二月以朝散大夫知三年四月移明州
邵材绍圣三年六月以朝散大夫知
翟思绍圣四年四月以朝散郎直龙图阁知元符二年二月移应天府
上官均元符二年九月以朝散郎知三年五月除秘书少监
张琬元符三年六月以朝散大夫权发遣十二月移陕西提点刑狱
翟思建中靖国元年四月再以朝奉大夫直龙图阁知九月除秘书少监
邵材建中靖国元年十一月再以朝奉大夫权知崇宁元年三月替
丰稷崇宁元年三月以枢密直学士朝散大夫知七月移常州
周常崇宁元年八月以奉议郎充宝文阁待制知十一月管句江宁府崇禧观
宇文昌龄崇宁元年十二月以左中散大夫充宝文阁待制知三年四月移杭州
詹文崇宁三年四月以朝散大夫直秘阁知
王资深崇宁四年四月以承议郎充显谟阁待制知
方会大观二年四月以朝请大夫充集贤院修撰知三年三月除徽猷阁待制知广州十月再知政和三年四月召赴阙
李图南政和三年四月以朝奉大夫充显谟阁待制知十一月移庐州
吕益柔政和三年十一月以朝奉大夫充显谟阁待制知十一月移扬州
王仲薿政和四年八月以中大夫直秘阁知六年五月召赴阙
刘韐宣和二年二月以太中大夫充徽猷阁待制知四年五月召赴阙
章綡宣和四年　月以朝奉大夫直秘阁权发遣
宋昭年
张汝舟宣和五年七月以降授宣教郎直秘阁权发遣六年
郑可简宣和七年　月以朝散郎充右文殿修撰权发遣
李邴靖康元年　月以奉议郎充徽猷阁待制知八月召赴阙
翟汝文靖康元年十月以显谟阁学士中奉大夫知建炎三年正月替
叶燠建炎三年正月以朝散大夫直显谟阁知三月召赴阙
李邺建炎三年　月以奉议郎充徽猷阁待制知
傅崧卿建炎四年二月以朝奉郎直龙图阁知四月移婺州
陈汝锡建炎四年五月以朝请大夫直秘阁知绍兴元年始升州为府二年正月罢
张守绍兴二年二月以资政殿学士左中大夫知七月移福州
朱胜非绍兴二年七月以观文殿学士左宣奉大夫知当月召赴阙
王绹绍兴二年九月以资政殿大学士左中大夫知四年七月奉祠
綦崇礼绍兴四年八月以宝文阁学士左奉议郎知五年七月奉祠
孟庾绍兴五年七月以观文殿学士左通奉大夫知六年六月
秦桧绍兴六年七月二十八日以观文殿学士左通奉大夫知二十九日召赴阙
孙近绍兴六年八月以龙图阁学士太中大夫知十二月召赴阙
赵鼎绍兴八年十一月再以检校少傅奉国军节度使两浙东路安抚制置大使兼知是月罢
周秘绍兴九年正月以徽猷阁直学士左奉议郎知十年四月奉祠
韩肖冑绍兴十年五月以资政殿学士左奉议郎知闰六月奉祠
张守绍兴十年八月再以资政殿学士左正议大夫知十一年四月召赴阙
孟忠厚绍兴十一年六月以镇潼军节度使开府仪同三司信安郡王判十二年四月充迎护徽宗梓宫礼仪使
楼照绍兴十二年十月以资政殿学士左朝奉大夫知十四年二月召赴阙
孟忠厚绍兴十四年四月再以少傅信安郡王判十月充醴泉观使
詹大方绍兴十五年二月以龙图阁学士左承议郎知十七年八月除工部尚书
林待聘绍兴十八年二月以敷文阁直学士左朝奉郎知十月奉祠
赵不弃绍兴十八年十一月以敷文阁直学士右大中大夫知十九年十月致仕终
俞俟绍兴十九年十二月以敷文阁直学士右中大夫知二十一年九月转右通议大夫致仕终
汤鹏举绍兴二十一年十二月以左中大夫直龙图阁知二十二年三月罢
曹泳绍兴二十二年六月以右朝请大夫直徽猷阁知二十三年九月除直显谟阁移临安府
赵士璨绍兴二十三年十月以左朝请大夫直敷文阁知二十五年十二月罢
魏良臣绍兴二十六年三月以资政殿学士左中大夫知十二月奉祠
赵令（言艮）绍兴二十七年四月以左中奉大夫充秘阁修撰知二十八年八月除户部侍郎
王师心绍兴二十八年八月以显谟阁直学士左太中大夫知三十年八月移福州
宋棐绍兴三十年八月以左朝议大夫充集英殿修撰知三十二年二月除敷文阁待制奉祠
汤思退绍兴三十二年闰二月以观文殿大学士左金紫光禄大夫知隆兴元年三月奉祠
吴芾隆兴元年八月以左朝请大夫充集英殿修撰知二年八月除权尚书刑部侍郎
徐吉隆兴二年十一月以左朝议大夫充敷文阁待制知干道元年正月罢
赵令（言艮）干道元年二月再以敷文阁直学士左太中大夫知二年七月奉祠
洪适干道二年十月以观文殿学士左通奉大夫知四年三月提举临安府洞霄宫
史浩干道四年四月以观文殿大学士左通议大夫知六年四月除检校少傅保宁军节度使再任六月提举临安府洞霄宫
蒋芾干道六年十月以观文殿大学士左正议大夫知八年正月提举临安府洞霄宫
方滋干道八年二月以敷文阁直学士右太中大夫知九年五月移平江府
钱端礼干道九年六月以资政殿大学士左通议大夫知淳熙元年六月除观文殿学士二年四月奉祠
留正淳熙二年四月以显谟阁直学士承议郎知是年六月罢
张宗元淳熙二年六月以中奉大夫充敷文阁待制知是年十二月差充大金贺生辰使淳熙四年正月除在京宫观
张津淳熙四年三月以敷文阁直学士中大夫知淳熙五年三月召赴行在
李彦颖淳熙五年四月以资政殿学士通议大夫知淳熙七年八月除宫观
张子颜淳熙八年正月以敷文阁直学士太中大夫知八月除显谟阁直学士是年九月除在京宫观
王希吕淳熙八年九月以朝议大夫知九年九月除敷文阁直学士十年八月提举隆兴府玉隆万寿宫
郑丙淳熙十年闰十一月以龙图阁学士太中大夫知十二年九月除宫观
丘崇淳熙十三年正月以朝请大夫直龙图阁权发遣十四年四月除两浙转运副使
李彦颖淳熙十四年六月以资政殿学士通议大夫知十二月除资政殿大学士提举临安府洞霄宫
郑汝谐淳熙十四年十二月以朝散郎两浙转运判官兼知十五年正月除直秘阁就知二十二日罢
张枃淳熙十五年二月以朝散郎集英殿修撰知五月召赴行在
王希吕淳熙十五年六月以龙图阁学士太中大夫知
洪迈绍熙元年二月以焕章阁学士宣奉大夫知
王信绍熙元年十二月以朝议大夫集英殿修撰知三年正月除焕章阁待制
赵不流绍熙三年三月以太中大夫秘阁修撰知绍熙五年五月召赴行在
叶翥绍熙五年七月以显谟阁学士中大夫知庆元元年正月应办　孝宗皇帝梓宫有劳除龙图阁学士五月召赴行在
葛邲庆元元年七月以特进观文殿学士判庆元二年三月改判福州
单夔庆元二年五月以太中大夫显谟阁待制知三年五月除华文阁直学士是年　月罢
刘颖庆元三年九月以朝议大夫充集英殿修撰知是年十一月移知平江府
张伯垓庆元三年十一月以朝请大夫除直华文阁知十二月除右司郎中
耿延年庆元四年正月自江东运副知是年三月应办　宪圣慈烈皇后梓宫有劳转中奉大夫六月丁母忧
汪义端庆元四年八月以朝奉大夫充集英殿修撰知宁国府除华文阁待制知庆元五年八月职事修举升徽猷阁待制是月丁母忧
沈作宾庆元五年十一月以朝请大夫试太府卿淮东总领除直龙图阁知六年二月转朝议大夫三月除两浙路转运副使
赵不迹庆元六年五月以朝议大夫司农少卿湖广总领除直宝文阁知嘉泰元年正月应办光宗梓宫有劳除华文阁待制是年三月移知潭州
袁说友嘉泰元年四月六日以宝文阁学士通奉大夫知是年十一月三日召赴行在
李大性嘉泰元年十二月三日以中大夫试尚书户部侍郎华文阁待制知十二月廿三日到任二年正月一日转太中大夫三年三月十六日准　省札□奉　圣旨召赴行在以后并见续志
　守乡郡
汉自严助朱买臣以邦人守郡见于史至后汉时又有陈业晋则孔愉愉子安国愉孙靖谢輶虞潭宋以后孔（上山下土）（上山下土）弟灵符等皆是也至
本朝康定元年六月工部郎中充集贤校理陆公轸来知州事朝士柳公植以下三十一人赋诗饯之于都门今刻石府学而宋景文公亭余内史流觞水路入僊人取箭山之句传天下公将终自草遗表有云乃睠明越之壤实控东南之隅特奉咨俞洊专牧守仍赐金紫顿生光辉盖公又尝守明也后九十二年建炎四年二月朝奉郎直龙图阁傅公崧卿来知州事及移婺州谢表有云病免帅藩恩移支郡是也距今七十年未有继者
会稽志卷第三
　节度使
唐节度使之名本起于西北用武之地如安西北庭河阳三城卢龙范阳凤翔河中朔方之类以地名也河东河西淮南剑南东川剑南西川山南东道山南西道总数州为名也淄青泽潞之类合两州为名也护国天雄宣武横海昭德镇西大同之类特创美名以宠其军也然大抵多在中原耳自唐末五代以来渐及东南为姑息割据之术于是节镇不胜其繁然犹各有支郡其后四方僭窃则又擅置名号不录于职方独钱氏擅有两浙犹尊事中朝凡大事皆请命而中朝亦曲从之故境内节镇尤多用以命其子弟若杭之为宁海越之为镇东最其大镇也久之自尊但为国王而以宁海镇东两节授其子至其纳土越州犹领镇东军节度而
朝廷以宠亲王将相或外戚无归镇者
　安抚使
初钱氏国除杭守带钤辖提举两浙路州军兵甲贼盗而浙东限涛江议者以为非杭所能兼领皇佑三年十二月始分两浙为东西两路杭越守臣各兼两路屯驻驻泊兵马钤辖而越守自魏瓘始历
五朝皆因之至宣和二年有方腊之变五月己亥臣寮言睦贼猖獗已见平靖虑班师之后余孽尚在乞以杭越知州并兼本路安抚使镇抚一方　诏杭越州江宁府守臣并带安抚使此浙东安抚使之始也【国朝初止以安抚使命河北雄州守河东代州守其后陕西沿边亦有之寖及内地帅臣皆兼领】
　都总管
国初节度使领马步军都部署掌屯戍边要训练之政令以肃清所部
英宗皇帝即位避　御名改都总管其后守臣兼一路安抚使者皆带马步军都总管浙东亦其一也
　提刑司
宋兴使者止有转运使副使淳化二年置诸路提点刑狱以朝官充此提刑之始也景德四年又置同提点刑狱事以合门祗候以上充皆察所部疑留狱讼劝课农桑按其官吏之不法别其廉良以达于朝其后再尝省提刑然旋即复置而同提刑则屡废不补虽置犹带同字故武臣常居文臣之次及干道以后复置遂去同字故武臣之权益重淳熙以后寖不复命矣【祖宗时又尝以提刑兼劝农使武臣提刑兼劝农副使后皆省去】元佑初罢提举常平以其事来属建炎初亦如之绍兴中复置提举常平司乃复其故浙东提刑司治所在府治之东二百三十七步前临运河与蓬莱馆相望而武臣提刑则以添差通判厅为之其后武臣提刑既久不除乃复为通判东厅
　提举司
熙宁二年闰十一月壬子制置三司条例司言差官提举诸路常平广惠仓兼管句农田水利差役事河东梁端谢卿材江西张次山湖南吴审礼乔叙湖北田君平成都路李元瑜梓路吴师孟田佑利路王直温张吉甫夔路韩正彦张援广东游烈广西关（木巳）福建严君贶　诏从之皆召对遣行或赐绯章服此提举常平之始也元佑初废其官绍圣初复推行而设官亦如初方是时立法甚严专以讲补助之政秋毫不许他用上下共守之至崇宁中始取以充学校养士之费也而居养院安济坊漏泽园至于花石应奉皆于此取以有执奏之法乃降
御笔免执奏提举江东常平王瞻以为言
朝廷为降　诏戒敕然终亡益也侵蠹之余至建炎初四方所积犹以亿万计会复罢提举司所积颇为诸司侵取孙尚书觌时为给事中奏疏请复专置一司言路论击孙公坐去国然议者终以为不当废乃特置常平主管官一员隶提刑司实使之行常平司事但避提举官之名久之乃并提举茶盐司【提举茶盐司崇宁中所创置】为提举常平茶盐司其名始正初置使合两浙为一路治苏州中徙杭州宣和末厘为东西二路东路使者定治于越见毛平仲所譔题名记司治旧在府衙东一里绍兴末尝以　赐皇侄恩平郡王璩而迁提举司于镇东门外颇宏壮已而复以新提举
赐恩平而司复还其旧今治所是也
　通判廨舍
唐刺史虽有上佐然皆佐贰及方镇权益重则佐贰尤卑屈故大历中杜子美至云治中实弃捐也
艺祖有天下首置诸州通判以朝官以上充实使之督察方镇非复唐上佐比故当时谓之监州典郡者至有欲求无通判处建隆中初复湖南未逾月即命贾玭等分通判诸州其委任之急如此太平既久其任稍削矣然着令犹不许知州荐举通判盖
祖宗遗意也越州旧止通判一员及经
驻跸又为辅藩增至三四员亦尝有不厘务者往时谓三司副使为簉通判为倅簉倅皆副贰之名然惟此两官则称之它虽副贰不可用矣谓通判为倅至今犹然而三司副使废巳久世或不知簉之名故并记之
通判北厅在府东六十步
通判南厅在府南六十四步
通判东厅在府东南八十五步
　路钤辖廨舍
国朝置马步军副都部署观察使以上充兵马部署及副部署皆横班【今右武郎以上】诸司使【今武翼大夫以上】及刺史充都钤辖诸司使充都监【以兵马都监名□皆称为路分】合门祗候以上充凡此诸职
国初亦有以文臣充者后乃专命武臣宣和三年五月己亥　诏两浙东路钤辖皆视三路选差时初平方腊也
路钤辖廨舍在府东北一里二百五十五步
　正副将
元丰四年诏诸路团练结军马各置将副于东南置十三将淮南东路第一西路第二两浙西路第三东路第四江南东路第五西路第六湖北路第七南路潭州第八全邵永州第九福建第十广东路第十一西路桂州第十二邕州第十三各以兵隶之给虎符为验其兵不满三千人惟置单将【熙宁七年诏总开封府畿京东西河北路兵分置将副自河北始自第一将以下十七将在河北四路第十八将以下七将在府畿自第二十五将以下九将在京东第三十四将以下四将在京西合三十七而鄜延环庆泾原秦凤熙河又各列将合四十二总天下为九十二将至是始定其制后　诏诸路兵以本军才武为三等及置部将队将押队训练次诸将佐春秋都试择武力士千人内选十人皆以名闻待　旨解发其愿留乡里者勿强遣也】凡正副将皆选内殿崇班以上尝历战阵亲民者充之仍许监司奏举职制令将副训练约束措置兵政军情不便违法听州县长吏觉察以
闻今府将兵额三千人东南第四正副将各一员【蔡氏官制旧典云王荆公建言分籍诸路兵通一路团结今东南将乃其遗制元丰中将兵法行荆公巳罢相矣时北虏求忻代地富郑公言因刱置将兵遂生边隙宜罢之便张文定公又言使敌人有以测知中国之兵数也后竟不果罢今百余年盖制军之良法也】
　都监
都监自府州军监至县镇城寨关堡并以合门祗候以上充亦参用三班使臣监押则专用使臣而巳都监监押悉充在城巡检始其任颇重后寖衰削矣
　三司属官
　　安抚司
旧制都部署都总管司有参谋官兵马钤辖司有机宜文字走马承受公事或不常置后罢承受公事置管勾官中兴后创置参议准□差遣准□差使管勾改为干办机宜有主管有书写一路多至十余员而书写一员例辟其子弟亲属为之后议者以诸司属官员多宜省寻废参谋官准□差遣差使乃罢辟差书写惟存参议主管机宜干办公事员外置各二员而添差参议官独不厘务
　　提刑司
部使者之属旧有勾当官然不常置今干办公事乃其职也浙东路提刑司干办公事一员或双员检法官一员铨注试中明法或曾历法曹掾人
　　提举司
熙宁初置诸路提举常平农田水利差役崇宁中置提举茶盐事绍兴中并二司为一旧有勾当公事一员于文臣通判幕职内选差如一路十州军许差双员后改干办公事今茶盐常平司各一员
　职官曹官廨舍
国朝大都督府官属之制有长史左司马右司马录事参军司户参军司法参军司士参军司理参军大都督阙则置知府一人通判一人而长史司马皆省节度兼观察处置等使官属之制有行军司马节度副使节度判官节度掌书记节度推官观察判官观察支使【有掌书记则省】观察推官其实大都督节度观察使职务悉归知州通判兼总之此越州州官旧制之大略也若防团州以下其制杀减不同矣崇宁四年始命诸州分六案以仿尚书省六曹然官名犹未改也政和二年乃议分曹建掾犹修改久之乃定有司录事有司士曹事司户曹事司仪曹事司刑曹事司工曹事【以上为曹官】有士曹掾户曹掾兵曹掾刑曹掾【以上为掾官】司录曹官承务郎以上掾官并差将仕郎建炎元年九月　诏州郡曹掾官改从旧制司录依旧为签判曹掾依旧为推判官支使书记录事参军司理参军司户司法参军先是曹掾比旧既增员吏额亦从而增至是又　诏人吏亦减三之一择不才多过犯者罢之
签书节度判官厅公事廨舍在府治之西南二百七十步
观察判官廨舍在府治之南二百六十六步
观察推官廨舍在府治之东北一里二百十步
录事参军廨舍在府治之西南　宣诏亭下府院在焉
司理参军廨舍在府治之南狱在焉
司户参军廨舍在府治之东南一里一百十步
司法参军廨舍在府治之东南二里一十步
　县令长
　　会稽
唐李俊之开元中为会稽令县东北有防海塘自上虞江抵山阴百余里以潴水溉田俊之增修焉民赖其利其后令李左次又增修之
李左次【见上】
窦伯元河南洛阳人会稽令
李尧年常山人会稽令
王潀字瀑源临沂人会稽令
孙孝哲清河人会稽令【巳上四人见宰相世系表】
吴镣干宁初为会稽令威胜军节度使董昌反召镣问策镣曰王真诸侯遗荣子孙而不为乃自取灭亡昌怒叱出斩之并族其家
本朝曾公亮字明仲泉州人举进士第五人以太常寺奉礼郎知会稽县事初试吏听狱决讼吏莫敢欺县有镜湖溉民田湖溢反为田病公亮即曹娥江堤疏为斗门泄湖水入江田不病后相
三朝官至太傅鲁国公赠太师中书令谥宣靖配飨
英宗庙庭
　　山阴
吴朱然为余姚长迁山阴令加折冲校尉督五县孙权奇其能以为临川太守
吾粲字孔休吴郡乌程人与同郡陆逊齐名为山阴令后至会稽太守
晋沈叔任吴兴武康人少有干质为山阴令大有治声后为益州刺史
王镇之字伯重琅邪临沂人历剡上虞令颇有能名会稽内史谢輶请为山阴令复着殊绩
魏顗字长齐会稽人世称四族之隽仕至山阴令
徐豁字万同东莞姑幕人元嘉初为尚书左丞山阴令精练法理为时所推后为始兴太守广州刺史卒
傅僧佑北地灵州人有吏才再为山阴令在县有能称子琰
琰字季珪迁山阴令尤以明察著名迁尚书左丞及齐太祖辅政以山阴狱讼烦积复以琰为令有卖针卖糖二姥争团丝诣琰琰缚团丝于柱鞭之密视有铁屑乃罚卖糖者又二野父争鸡琰各问何以饲鸡一人云豆一人云粟破鸡得粟罪言豆者县内称其神明琰父子并着奇绩江左鲜有世云傅氏有治县谱子孙相传不以示人后为庐陵王长史南郡内史行荆州事
孔佥会稽山阴人自五经博士为山阴令
齐沈宪吴兴武康人少有干局历乌程令太祖以山阴户众难治欲分为二县世祖启曰县岂不可治顾用不得人尔乃以宪带山阴令治声大振孔稚圭请假东归谓人曰沈令断事特有天才后为散骑常侍孙浚
浚字叔源博学有才干仕梁历山阴吴建康三县并有能名累迁御史中丞
周颙字彦伦汝南安城人建元中为山阴令
刘玄明临淮人有吏能为山阴令大着声绩傅琰子翙代之
傅翙【见上】
王询永泰初为山阴令太守王敬则将举兵反召询问吾欲发丁丁可得几人傅库物钱有几询答县丁卒不可得傅库物多未输入敬则怒将出斩之乃起兵过浙江
丘仲孚字公信吴兴乌程人王敬则反以拒守有功迁山阴令居职甚有声称百姓为之谣曰二傅沈刘不如一丘前世傅琰父子沈宪刘玄明继宰山阴并有政绩言仲孚皆过之也梁武帝即位着令小县有能迁大县大县有能迁二千石仲孚于是擢为长沙内史
梁谢岐会稽山阴人为尚书金部郎山阴令侯景乱岐寓东阳景平依张彪彪在吴郡及会稽庶事一以委之
沈僧昭吴兴武康人为山阴令
刘爽东莞莒人为山阴令
土准之字符曾琅邪临沂人为山阴令有能名预讨卢循以功封都亭侯
江统字应元陈留圉人山阴令
十宝字令升新蔡人领国史补山阴令
宋张岱字景山吴郡吴人为司徒左曹掾累迁山阴令职事闲理时人称之
顾凯之字伟仁吴郡吴人为山阴令邑素号繁剧前后官长昼夜不得休事犹不举凯之理繁以约县曹无事昼日垂帘门庭闲寂自宋世为山阴令务简绩修莫能尚也还为尚书吏部郎卒官湘州刺史
江秉之字玄叔济阳考城人历乌程建康令迁山阴令民户三万讼诉殷积阶庭常数百人秉之御繁以简处之晏然以在县有能补临海守
陆邵景平初为山阴令富阳贼孙道庆等攻没县邑直抵山阴会稽太守褚淡之自假凌江将军以邵领司马邵与行军将军灟恭期合力大破贼于柯亭
陈褚玠字温理大建中为中书侍郎时山阴多豪猾前后令皆以赃污免宣帝患之以玠清廉有干用遂擢为令县人张次的王休达等贿赂通奸全丁大户多有隐没玠乃锁次的具状启台宣帝手敕慰劳并遣使助玠搜括所出军人八百余户时曹义达为宣帝所宠县人陈信谄事义达信父显文恃势暴横玠执显文鞭之吏民股栗莫敢犯者
唐韦友顺京兆人山阴令【见宰相世系表】
张逊干宁初为山阴令董昌反自号大越罗平国改元顺天署置百官召逊知御史台逊固辞曰王自弃为天下笑且六州势不助逆王据孤州祗速死尔昌怒曰逊不知天意以邪说拒我囚之它日谓人曰我纵无逊何乏于事乃害之
　　剡县
吴卜静字玄风吴郡人为剡令
贺齐字公苗山阴人为剡长县吏斯从为奸立斩之从族党遂相纠合千余人攻县齐开城门突击大破之
晋周翼郗鉴外甥少遇饥乱赖鉴得存郗亡翼为剡县令解职归心丧终三年后历青州刺史少府卿卒
谢奕字无奕陈郡阳夏人少有器鉴辟太尉掾为剡令有一老公犯法谢以醇酒罚而遣之累迁豫州刺史追赠镇西大将军
李弘度常叹不被遇殷扬州知其家贫问君能屈志百里否李答曰北门之叹久巳上闻穷猿奔林岂暇择木遂授剡县令
殷旷之仲堪子有父风仕至剡令
宋王镇之字伯重祖耆之位中书郎父随之上虞令镇之为剡令并有能名【宋武帝时】
周颙字彦伦宋明帝颇好玄理以颙有辞义引入殿内亲近宿直帝所为惨毒之事颙辄诵经中因缘罪福亦为之少止元徽中为剡令有恩惠百姓思之
齐张稷字公乔幼有孝性母疾时稷年十一侍养衣不解带每剧则累夜不寝及终毁瘠过人杖而后起州里谓之纯孝齐永明中为豫章王嶷主簿以贫求为剡令会山贼唐寓之作乱稷率厉部人保全县境
梁王怀之剡令【张彪传】
陈徐陵剡令
唐张子冑剡令
本朝丁【宝臣】字符珍晋陵人进士起家以太子中允来知县事始至流大姓一人除獘兴利甚众其殁也王荆公志墓
　　诸暨
吴陆凯【巳见萧山门】
齐卞彬字士蔚建武末为诸暨令
梁萧视素性静退少嗜欲好学能清言荣利不关于中喜怒不形于色天然简素累迁中书侍郎在位少时求为诸暨县令到县十余日挂衣冠于县门而去
裴子野为诸暨令不行鞭罚民有争者示之以理百姓称悦阖境无讼
唐李罕诸暨令
本朝丁【宝臣】已见剡县其治诸暨如剡越人滋以为循吏
　　萧山
吴陆凯字敬风吴郡人丞相逊族子也为永兴诸暨长所在有治迹【吴书】
晋王雅字茂达东海剡人补永兴令以干理著称【本传】
本朝杜【守一】景德二年以大理丞知先是县东五里有虎【守一】为政之二年虎负子西渡浙江而去乡人相贺名其里曰去虎里
郭【源明】字潜亮嘉佑六年知萧山县县之宿豪有父子为奸利者悉置于法民有育孤女利其赀过时不嫁者谕以礼律女遂得所归太守刁景纯【约】闻之曰郭萧山厌民望矣
　　余姚
吴朱然尝与孙权同书学结恩爱至权统事以然为余姚长时年十九后迁山阴令
朱（桓去木）为余姚长遇疾疫谷食荒贵分部良吏隐视医药餐粥相继士民感之
晋山遐为余姚令时江左初基法禁宽弛豪族多挟藏户口以为私遐绳以峻法到县八旬出口万余
孙统为余姚令性好山水居职不留心碎务纵意游肆名山胜川靡不穷究
许谧字恩充选补太学博士出为余姚令
谢胜为余姚令王羲之临河叙曰余姚令谢胜等十五人不能赋诗罚酒各三斗即兰亭之会也【见刘孝标世说注石本兰亭诗作前余杭令谢藤】
宋韩景之为余姚令
张永为余姚令有称绩
刘仲道为余姚令
明震为余姚令
梁沈瑀字伯瑜吴兴武康人为余姚令县大姓虞氏千余家请谒如市瑀以法绳之又县南豪族子弟纵横瑀召其老者为石头仓监少者补县佣权右屏迹
刘杳为余姚令在县清絜湘东王发教褒称之
唐李稳为余姚令
李悰为余姚令
本朝谢【景初】字师厚阳夏人其知余姚县也宛陵先生梅圣俞以诗送之略曰我从淮上归君向海澨去安知无几舍邂逅不相遇颇如飞空云到月不得附月行既不留云亦值风故师厚故知制诰希深【绛】之子弟师直【景温】师同【景年】师复【景回】皆知名士诸子悰愔亦皆有名师厚诗极高豫章黄鲁直娶其女自以为从师厚得句法而师厚之姑实归圣俞观送行诗其渊源所从来远矣今后进乃有诋訾圣俞者至以为不可不观者陈无巳诗不可观者圣俞诗岂不陋矣哉故略为辨之
　　上虞
后汉度尚为上虞长为政严峻明于发擿奸非吏人谓之神明
吴顾雍为上虞长有治迹
濮阳兴为上虞令后为会稽太守位至丞相
刘纲为上虞令师事白君受道历年道成与妻樊夫人俱升天而去
晋颜含为上虞令简而有恩明而能断然多以威御下
傅晞为上虞令甚着政绩
周鹏举为上虞令
华茂为上虞令与王右军会兰亭赋四言诗
徐祚之为上虞令
王随之为上虞令
宋王镇之为上虞令有能名
虞季为上虞令
卞延之济阴冤句人弱冠为上虞令有刚气会稽太守孟觊以令长裁之积不能容脱帻投地曰我所以屈卿者政为此帻耳今巳投之卿矣卿以一世勋门而傲天下国士拂衣而去
王晏为上虞令孔觊自会稽发兵反晏起兵攻郡觊率千人趋石（汀去丁改赐）窜于山（山脊）村村人缚以送晏斩之东阁外
齐周洽为上虞令廉约无私
　进士
晋史谓会稽有佳山水名士多居之王羲之晚渡江遂有终焉之志顾恺之谓千岩万壑竞秀争流而一时人物如孙绰李充贺循许询辈皆文艺冠世说友幼读史长而从仕谓今会稽实拱　行阙仕而有职于东盖无难者亦庶几见所谓以山水名天下与人物风流之盛者乎而宦海萍游迄三十年而志弗遂淳熙十六年春始得辱乘传典仓事于是登秦望探禹穴识其委蛇盘礡之观而得其温厚粹美之气盖其锺灵孕秀云行川流胚胎酝酿发而为英杰宜有独盛于斯世者国朝崇儒右文视古为重而东南儒风宏楙盛美会稽为最焉杜祁公以道德文章功业行实克相
昭陵德在生民勋在史册足以仪万世而垂后学如李公光入参大政孙公沔晋贰枢筦顾公临典制北门陈公扬庭执法中司傅公墨卿正位常伯陆公佃石公景略皆以文学冠春官夏公噩齐公唐皆以贤良应大科傅公崧卿以艺魁舍选儒学之秀颉颃上下此非骞翔奋厉之所蕴而雄深秀丽之所锺耶建炎初
六飞渡江尝驻跸于越而越今为陪都盖古三辅也山川之所形见风化之所渐被其儒风士业流闻彭布益以昌大要非余郡可比王公佐詹公骙相望二十余年之闲皆以大策冠多士王公俊石公廷庆莫公叔光皆以进士中宏博石公公辙以　奏恩擢魁名而三岁大比赐第于太常者率十余人其连取世科伯仲联第者又闲见层出人物之茂实为衣冠盛事其亦有以权舆于此哉郡之前进士石朝英陆洋张泽阖辞以告说友曰越之山川则有郡之图志在越之名卿才大夫则有　国之信史在若无候于登载者然乡之宗老则惧晚学之未闻也人寖远而寖忘事愈久而愈坠其不没前人之事者几希朝英等将以郡之进士列名于石且请于府帅阁学尚书王公愿饬工镵石寘诸郡庠之讲堂于以示劝激之意然非文不传也敢以请说友幸以将指来越而楚实有材又所身见而目识者其何可辞则与之言曰夫读古人之书肄当世之业岂直取科级钧爵位以夸荣侈盛于乡曲哉其致君泽民行道及物实自读书肄业始汉世设科射策劝以官禄史氏讥之韦氏教子一经志于青紫后世贬焉士之学固有远者大者今天子龙飞御天适当兴贤之岁越之士将企前慕昔以接踵贤躅而振袂流风者其盍思所以远者大者乎虽然越有君子六千人昔人谓其有志行犹齐之士吴之贤良也呜呼千载之后其必有仍盛美于前人者说友犹拭目以观之题名起于庆历二年前乎此者考诸登科记则乡里多不载故不书而杜祁公则大中祥符元年甲科四名进士盖可考云是年十一月望日朝议大夫权两浙西路提点刑狱公事袁说友记
题名旧刻始于庆历用登科记修也前此记不详其乡里故虽祁公亦不复书阙所不知是固未害然祁公不书何以寓高山景行之瞻教授刘君庶请于府帅待制侍郎单公夔砻旧石而增修之访遗逸于邦之长者得陆公轸以下凡七人遂列祁公于其首自建隆开国距庆历余八十年其闲策名多矣未易考也仍存阙疑之义自庆历至今百五十余岁登载日益盛今年
上以
孝庙故未亲策多士而莫君子纯实为南宫第一三魁相望于四十余年之闲是碑重修其风远矣介既为书旧记于碑首复叙大略以辅教事庆元丙辰腊月既望承议郎添差权通判绍兴军府兼管内劝农事王介书
　姓氏
旧经载会稽之姓十四而不着其望之所出案氏姓书及书传所载其望实出会稽者虞夏兹资骆五氏而巳孔谢朱贺锺离虽不云望出会稽而世居此者皆有显人锺氏粗有所见而荣俞戚三氏于此未有闻焉康庄阚留摇黄裘皆望出会稽而旧经不载总之凡二十有一今并考姓氏所自出与其昔之闻于世者疏于后然会稽今宦学最盛者杜氏石氏陆氏唐氏诸葛氏等各自有谱故不复出
虞氏帝舜之后商有虞仲实出大王之后子孙亦氏虞史记有赵相虞卿汉有虞延吴有会稽虞翻及唐虞世南望出会稽陈留
夏氏夏后氏之裔或云陈宣公之后有夏征舒故其后亦以夏为氏后汉有夏馥夏牟晋有会稽夏统望出吴郡会稽
本朝夏竦为枢密使竦子安期为龙图阁直学士又有贤良夏噩亦以文称
孔氏卫之孔氏出于孔达郑之孔氏出于子孔吾夫子乃出于宋之孔父嘉前汉有孔光孔安国后汉有孔融晋有孔愉融与愉皆自以为出于夫子之后愉之先世避乱徙居会稽遂为会稽人孔靖孔淳之等皆其后也
本朝有孔道辅为御史中丞有直声孔旼居汝州以隐操闻于庆历中皆夫子之后
荣氏左传有荣驾鹅孔子弟子荣旗列子有荣启期北史有荣毗唐有郎中荣九思
本朝有荣諲为光禄卿荣薿为将作监望出乐安
谢氏炎帝之后周申伯食采于谢因而氏焉后汉有谢夷吾谢奉皆会稽人东晋谢安
本朝太子宾客谢涛涛子绛知制诰绛子景初景温景平景回景初子悰愔皆知名望出陈留
锺氏出颍川左传有锺仪汉有锺兴锺皓魏有锺繇南史文学传有锺嵘唐有锺绍京江南有礼部侍郎会稽锺谟
本朝有锺传为西帅锺世美以上书见拔擢
兹氏左传鲁大夫兹无还今望出会稽
俞氏出姓苑古有俞附善医今望出河闲南史孝义传有俞佥唐有俞文俊江宁人
本朝龙图阁待制俞献可弟刑部侍郎献卿新安人
戚氏卫大夫食采于戚因氏焉汉有临辕侯戚鳃南史儒林传有戚衮
本朝雎阳人戚同文号正素先生子维为职方郎中纶为枢密直学士望出齐郡其后雷学世有人或问曾南丰以宋之世家南丰以戚氏对
资氏黄帝裔孙有食采于资者后以为氏姓纂汉有资成南阳人望出陈留会稽
骆氏姓苑云吴有东阳骆统唐骆宾王望出河南会稽
本朝骆偃登进士第
朱氏出沛郡义阳吴郡河南四望本自高阳之后封于邾后为楚所灭乃去邑氏朱焉范蠡去越改姓朱曰陶朱公子孙亦或以朱为氏史记有朱亥平原君朱建汉有会稽太守朱买臣会稽朱隽及宋朱百年
贺氏齐之公族庆封之后汉有侍中庆纯避安帝讳改为贺氏吴贺齐贺劭唐贺知章皆会稽人望出河南广平知章之后有铸以诗文得名于元佑中自称鉴湖遗老又有道士贺仲清者会稽人亦自言知章之后绍兴中犹在
锺离氏汉有锺离昧会稽锺离意及吴志有锺离牧锺离徇旧经有锺离表皆郡人绍兴中有锺离松仕至朝请大夫致仕
高宗庆寿松以耆老听再仕力辞
康氏周文王子卫康叔之后又梁有康绚其先出自康居初汉置都护尽臣西域康居遣子入侍待诏河西因留不去其后遂氏焉晋乱迁于蓝田唐儒学传有会稽康子元
本朝有兵部员外郎知越州康戬建炎中有康执权为中书舍人允之浙西安抚使知杭州望出会稽东平京兆唐康日知灵州人有功深赵封会稽郡王子志睦会稽郡公孙承训会稽县男
庄氏楚庄王之后以谥为姓六国有庄周望出会稽东海天水至后汉避显宗讳改氏严严光本亦姓庄乃后人追改以避讳也又前汉有严忌严助望出冯翊
阚氏左传齐大夫阚止有吴阚泽会稽人北史有阚骃唐有阚棱
本朝尚书郎阚泂望出会稽天水
留氏出自会稽本卫大夫留封人之后汉功臣表强圉侯留肸其后避地山阴迁居东阳陈将军留赞留异五代留从效为泉州节度使
摇氏姓苑云句践之后有东海王摇子孙以为氏汉功臣表有海阳侯摇母余望出会稽
黄氏姓苑云句践之后封于黄因以为氏或云亦嬴姓十四氏之一也楚有春申君黄歇汉有夏黄公大司农黄昌皆会稽人及黄霸黄宪三国黄忠黄盖望出会稽江夏案黄氏所在有之然仕至丞相者惟西汉黄霸及
高宗初黄潜善二人相距千五百年
裘氏出姓苑卫大夫食采于裘氏因以为氏望出渤海虢略姓纂云会稽有裘氏今会稽有旌表门闾裘氏别见
会稽志卷第四
　军营
唐太宗时于府兵外置北门四军则募兵也其后募兵寝盛为万骑为左右神策天子不可自将故命中官握之谓之北司北司始盛不可制而府卫为南衙兵寝废不□朱梁惩唐北司之弊乃取禁旅天子自将之所谓侍卫马步军是矣周世宗又谓之殿前军盖亦侍卫之比而加精锐然当时藩镇亦皆募兵倚以跋扈虽世宗不能尽制也
祖宗有天下因周之制又尽收天下雄劲士卒列营京畿足以坐制四方矣又谓郡亦不可无□则为之制其别有禁军厢军禁军盖因梁周之名而厢军则因藩镇旧名厢者乃当时分军之名今内则龙神卫四厢及外郡有第几厢之类皆郡分耳禁军犹曰京师之兵而厢军则郡国所有虽衣粮有差降然皆选择及历岁久禁厢军皆郡自募【始犹自京师分遣壮卒为募士之准谓之兵样继易以木梃木策而兵样不至矣】于是禁军则教阅以□征戍厢军给役而巳禁军有退惰者降为厢军谓之落厢自熙宁后置将官而禁军又有系将不系将之别则禁军亦分为二矣初梁太祖令诸军悉黵面为细字各识军号五代至
本朝因之方募时先度人材次阅驰跃次试瞻视【初举手指问之而巳其后又刻木作手加白垩举以试之】然后黵面而给衣屦缗钱谓之招刺利物至今皆不改若或惜费罢募使军士子弟失职或至于溢额冗滥者皆非也
　禁军
雄节系将第一指挥营在第五厢秦望门熙宁二年置额五百人
威捷系将第二指挥营在第一厢都亭桥大观二年置额五百人
威果系将第念二指挥营在第四厢鲤鱼桥东宣和五年十一月宣置先是四年二月　诏增置戍将至是下江浙诸州各置威果全捷各两指挥隶侍卫步军司太守翟汝文置营于此额五百人
威果系将第念三指挥营在第三厢水沟坊南宣和五年置额五百人
全捷系将第四指挥营在第五厢秦望门宣和五年十一月置节镇两指挥以威果全捷为名余州一指挥处并以威果为名隶殿前司额五百人
全捷系将第五指挥营在第三厢水沟坊南额五百人
威果不系将五十四指挥营在第五厢卧龙坊宣和五年置额五百人
全捷不系将十三指挥营在第五厢秦望门宣和五年置额五百人
防守步军司指挥营在攒宫禁围外绍兴二年以后置
永佑陵二百五十五人
永思陵八十五人
永阜陵八十五人
永崇陵七十八人
　厢军
崇节第七指挥营在第五厢秦望门熙宁二年置额五百人
崇节第八指挥营在第一厢钱武肃庙东熙宁二年置额五百人
壮城指挥营在第一厢北善法寺侧熙宁元年诏江浙兵官选少壮厢军堪习武艺人充依例教阅量留重役以□使令宣和格壮城指挥帅府三百人节镇二百人余州一百人额四百人
牢城宁节第二指挥营在第一厢马坊桥东熙宁四年 诏攽厢军名额自骑射至牢城二百三十色额二百五十人
屯驻营在第五厢附威果营先系海州兵养老绍兴初屯驻额二十人
作院指挥熙宁六年置
剩员指挥
　堰营
都泗堰营在会稽县东额二十五人
曹娥堰营在会稽县东南
梁湖堰营在上虞县西额五十人
钱清南堰营在山阴县西
钱清北堰营在萧山县东额五十人
打竹索营在上虞县东
通明堰营在上虞县东额二十五人
西兴捍江营在萧山县西额二百人
　土军
三江寨属山阴县额一百八十二人
曹娥寨属会稽县额八十人
龛山寨属萧山县额一百三十二人
西兴寨属萧山县额一百三十二人
西兴都巡寨属萧山县额一百三十八人
渔浦寨属萧山县额四十八人
庙山寨属余姚县额一百人
三山寨属余姚县额一百人
霢山寨属余姚县额二百人
长乐寨属嵊县额二百人
管界寨属诸暨县额一百人
新林寨属萧山县额一百人
紫岩寨属诸暨县额一百人
　弓手
会稽县额九十五人
山阴县额九十五人
嵊县额九十八人
诸暨县额一百一十三人
萧山县额七十人
余姚县额一百人
上虞县额七十人
新昌县额六十七人
　仓
苗米仓在府衙东二百步
如坻仓在府衙东北一里熙宁十年程给事师孟建秦少游书牓今犹存焉淳熙四年修
支盐仓在府衙东二里
常平仓在府衙东二百步
夏麦仓在府衙南二百步
受纳糯米仓在西门外一里
　库务〔场局等〕
都税务在府衙东一里九十步
都酒务在府衙南一百二步
比较务在府衙南一百步
和旨库在府衙东二百六十步
激赏库在府衙东二里十步
公使库在府衙
军资库在府衙
甲仗库在府衙
架阁库在府衙设厅北
常平库在府衙西
茶盐库
经总制库在通判北厅
移用库在通判北厅
五分钱库在通判北厅
激赏钱库在府衙西
回易库在府城东北
醋库在府城东
造袋局在府东北
提举司惠民局在府东
汤浦纸局
新林纸局
枫桥纸局
三界纸局
合同场在
都物料场在府衙南子城内
受纳税场在府衙内
抽解竹木场在府桥
收籴糯米场在迎恩门外
受给场在府城东二十五里
排岸司在城南卧龙坊
浦阳府在城西四十里唐书志会稽有府一曰浦阳盖唐之兵府也今废
都作院在府衙南
省马上院在府衙西
省马下院在府衙西
潜火队在府衙西
　衢巷
府城【隶会稽山阴】
越城之中多古坊曲图经所载闲可考知曰千秋坊【以千秋亭名蔡邕得椽竹以为笛】曰礼逊坊【以陈嚣逊地名】曰解愠坊【以王右军书扇名】曰龙华坊【以古龙华寺名案江总修心赋梁太清二年尝避地此寺】曰元真坊【以张志和所居名案本传后更名回轩巷】曰澄波坊【以方干池名】经行其闲宛然犹故处也曰卧龙【以山名】曰锦鳞【以桥名】曰照水【以湖名】曰都赐【以埭名】曰义井【以井名】曰天长【以观名】曰贤良【以齐唐名】曰富民曰观仁曰清道曰德政此皆旧坊至今存者其它更易盖漫不可知矣案图经隶会稽坊二十隶山阴坊十有二厥后增益视旧三倍不可胜记乃若甘露坊【耆旧云古甘滂巷是】锺离坊【以锺离意所居名】竹园坊【以陈嚣竹园名】笔飞坊【以江淹所居名】虽复后出于古有取焉若日池坊月池坊【地皆钱武肃王所凿故坊以池名】因吴越而重也名之美者曰秦望【以门名】曰蕙兰【以桥名】曰杏花【以寺名】曰花市【以市名】淳熙乙未郡人詹君【骙】既冠多士德政坊始更名状元坊后二十一年而莫君【子纯】继之于是复立状元坊矣
剡县一十坊皆如旧经进德益咏礼义清河嘉会兆庆集贤通安丰安齐礼
诸暨县二十坊八如旧经九更名三创立招贤西施【以西子所游处名】范邻【以近范蠡坛名】永宁临津永寿安仁劝农【旧】制锦集货华缨浣溪彩织道山台辅使星芝山【更】相门神秀状元【创】
萧山县三坊皆如旧经清风【以许询宅名】招贤【以江淹宅名并见寰宇记】通阓
余姚县一十坊九如旧经一更名履仁清和待士崇礼训俗通德太平时清永宁【旧】双桂【更】
上虞县一十三坊皆如旧经尚德尊贤照位崇义恤孤纯孝好学属文农务廉贾思仁重义习古新昌县四坊皆如旧经康乐【以谢灵运所游止名】霸越千秋
太平
凡此诸县坊曲所以得名不能尽举若诸暨之西施范邻萧山之招贤清风新昌之康乐盖古迹尤着云
　馆驿
府城
蓬莱馆在卧龙山之左【史魏公建盖府东亭旧址高宗皇帝巡幸尝泊御舟于此吕颐浩奏事尝曰臣等昨夕宿提刑司在　御舟□数步即谓此也】东问津亭北通川亭皆临府东大河【即古箪醪河是】水光映发望之如图画舟车既届必有次舍焉而实一州佳观也子城东门有丰宜馆今为观察判官署城西迎恩门东五云门皆有亭以送迎
御香则繇
陵寝寓是也案图经唐观察使李绅尝于府东建候轩亭今废【袭明子葆光录称皮光业微时梦亭上偶人皆列拜觉而自负后果知东府事故老云翟忠惠公帅越亭尚亡恙公出有风罥其伞寘栏干上或谓亭神实为祟也公怒即日撤毁之今市人犹称轩亭】府东北有安轺驿是为轺亭亦废
　诸县
会稽县有东城驿在县东六十里今废馆二以待朝陵官属在县东三十五里有上马亭
山阴县有仁风驿在县北三里柯桥驿在县西二十五里钱清驿在县北五十里
剡县有访戴驿在县东南五十五步戴溪亭在县南二百十步
诸暨县有待宾驿在县西南六十步今废兴乐驿在县南五十里今废亭阔驿在县南二十里今废使华馆在县东百六十步枫桥驿在县东北五十里
萧山县有梦笔驿在县东北百三十步临川亭在县西北九十步萧山馆在县西北百二十步驻旌亭在县西一十二里日边驿在县西一十二里候春亭在县之东门渔浦驿在县南三十六里
余姚县有宁波驿在县西五十步今废津亭二在县北一里
上虞县有金罍驿在县东二百步池湖驿在县西南五十里之明亭在县东一里适越亭在县西一里
新昌县有南明驿在县西一百步天姥驿在县东南五十里
诸县亭驿兴废大略在是其闲岁月非有故实不复具书若戴溪亭梦笔驿一时风流皆可想见也
　邮置
周官行夫掌邦国传递注曰若今时乘传骑驿而使者也乘传骑驿而使必有顿止之次故传置驿因皆为次舍之名田儋传横至尸乡厩置张敖传要之置厕魏相传客诈止传文帝二年十一月诏曰太仆见马遗财足余皆给传置之类是也颜师古注去置者置传驿之所盖至唐而后谓顿止之次为驿也唐季五代以前犹以民给其役谓之递夫
皇朝建隆二年乃悉以军士充谓之铺兵而为之制非法不许辄入驿役铺兵与法所许而过其数者皆抵罪有急脚递马递步递三等元丰六年八月始用金字牌【牌用朱漆以金饰字靖康元年尝改用惟黄牌朱字　　高宗皇帝中兴乃复旧制】令急脚递传送
御前文字尤速于急递矣盖放古羽檄之意也稽留尺一罪至配流甚者上其罪能不废其事亦次第推赏绍兴五年诸军斥堠铺专承军书其刑赏亦如之三十二年十一月又放斥堠之法立摆铺递军书与他文书之最急者降此则步递也而谓之常程然步递亦有京递省递之别如令甲所云文书当递赴京者因谓之京递绍兴五年有
旨诸路机速文书许入
尚书省急递故又因谓之省递焉今州境属县八凡为铺四十三铺兵三百八十一人东南接明台婺西达于
行在所
　狱
府院在府衙南
司理院在府衙南
　市
照水坊市在城东南二百步
清道桥市在城西一里
大云桥东市在城南二里属会稽县
梅市在城西十五里属山阴县梅市乡乡有梅福里旧经云梅福传有人见福会稽变姓名为市门卒十道志云即梅福为监门处陆左丞适南亭记梅山少西有里曰梅市即此
古废市在都亭桥南礼逊坊旧经云蓟子训货药于此列仙传云蓟子训齐人卖药于会稽市时乘青骡往来忽然不见
大云桥西市在城北属山阴县
龙兴寺前市在城北二里傍有市门桥其北街曰市北街寺今废
驿地市在城北二里
江桥市在城北五里
　堰
　　会稽县
曹娥堰在县东南七十二里唐光启二年钱镠破韩公汶于曹娥埭与朱褒战进屯丰山后埭遂为堰治平中齐祖之撰曹娥重修廨宇记云自阳武之越堤开封之翟桥总为堰者二十七曹娥其一也
东郭堰在县东南三里
陶家堰在县东四十里
都泗堰在县东三里宋何(太祖庙讳)至都赐埭去郡三里因曰仆弃人事此埭之游于今绝矣梁江总言王父昔莅此邦卜居山阴都赐里都赐今作都泗【案江总言王父莅此邦乃江彪也事见别卷】
茅洋堰在县东三十里
矾江堰在县东二十二里俗作凡江
政平堰在县东十五里
王家堰在县东五十里
称浦堰在县东北三十里
杜浦堰在县东五十五里
董家堰在县东七里
严浦堰在县东北三十一里
瓜山堰在县东四十二里熙宁中越州检照会稽山阴共管（石契）闸水（石达）一十六所瓜山堰之一
白米堰在县东六十五里
言家堰在县东三里
苦里堰在县东北五十里
新埭堰在县东七十里
夏家堰在县东四十五里
彭家堰在县东五十二里
石堰在县东五里
　　山阴县
南堰在县南一里
三江门外堰在县东北七里堰之北有则水牌
湖桑堰在县西十里堰□有小市居民颇繁
白楼堰在县西四里常喜门外堰之西有则水牌政和中立旧经云汉江夏太守宋辅于种山南教授白楼亭世说许玄度孙兴公共商略先达人物于此注云亭在山阴临流映壑今堰属山阴县界下临溪流昔之白楼亭斯近之矣俗呼常喜堰又名湖（土詹）堰
钱清旧堰在县西北五十里
钱清新堰在县西北五十一里嘉泰元年置先是小江南北岸各一堰官舟行旅沿泝往来者如织每潮汛西下壅遏不前则纷然斗授甚至殴伤堰卒革日继夜不得休或以病告提举茶盐叶公【籈】因寓公之请始为之仍于堰□各置屋以舍人牛盖捐镪二百万而两堰落成人皆便之
　　萧山县
西兴堰在县西十三里古西陵也水经云西陵湖一名西城湖湖西有湖城山东有夏盖山湖水上承妖皋溪下为浙江谢惠连有西陵遇风寄康乐诗见文选东坡杭州试院诗云为传钟鼓到西兴
槠木堰在县西南三十里其地旧多槠林
碛堰在县南三十里
从塘堰在县南二十五里
太末堰在县东二十五里旧经汉会稽郡有太末县韩文　　　　太末之里案太末今信安郡堰名　　　　　里也
凤堰在县东一里梁郭原平常于永兴县南郭凤埭助人引船凤埭意即此也
凑堰在县东一里
杨辛堰在县东一里
单家堰在县西一十五里
章家堰在县东北一里
钱清旧堰在县东五十里
钱清新堰在县东五十一里
贾家堰
张九堰
螺山堰
余姚县
兰风乡堰一十三所
东山乡堰九所
开元乡堰二十三所
云柯乡堰一十三所
孝义乡堰二十三所
通德乡堰一十所
龙泉乡堰五所
烛溪乡堰四十八所
双鴈乡堰一十三所
梅川乡堰七所
上林乡堰三所
冶山乡堰三所
云楼乡堰八所
凤亭乡堰十一所
　　上虞县
梁湖堰在县西二十五里
通明北堰在县东一十里
通明南堰嘉泰元年冬始置海潮自定海历庆元府城南抵慈溪西越余姚至北堰几四百里地势高仰潮至辄回如倾注盐运经由需大泛若重载当谼则百舟坐困旬日不得前于是增此堰分导壅遏通官民之舟而北堰专通盐运
(内文阙)
瓜山闸在县东四十里
少微山闸在县东五里
曹娥闸在县东南七十二里
　　山阴县
玉山闸在县北一十八里唐正元元年观察使皇甫政始置斗门泄水入江后置闸
　　萧山县
清水闸在县西一十里二百步景德三年知越州王砺置清浑二水闸往来者便之王荆公萧山诗云灵胥引水清穿市谓此水也
浑水闸在县西一十二里
螺山闸在县东【县履仁乡需水溉田即启闸放小江水遇涝即泄水以入于江】
徐家闸在县西三十五里【县长兴赡养二乡地仰多旱遇决湖溉田先闭闸须二乡水足然后落闸放水夏孝乡】
谢婆闸在县西一十一里
村口闸在县西一十一里
　　余姚县
康堰闸在县东北五十里
横河闸在县北三十里
石堰闸在县北二十里
　　上虞县
夏盖湖闸在县西南四十里闸在湖之北
陈仓闸在县
横河闸在县
小冗闸在县西北四十五里
西溪湖闸在县南三里
孟家桥闸在县东南一里三步
清河坊闸在县东南一里
通明闸在县东一十里景德中置今废
　斗门
　　会稽县
蒿口斗门在县东六十六里
曹娥斗门在县东南七十二里俗传曾宣靖公宰邑所置曾南丰鉴湖序云湖有斗门六所曹娥其一也
三江斗门在县东北八里三江说不同俗传浙江浦阳江曹娥江皆汇于此旧有堰今废为斗门东南通镜湖运河北达于海史记河渠书云于吴则通渠三江五湖货殖传云夫吴有三江五湖之利国语吴越春秋载伍子胥之言曰吴越之国三江环之民无所移谓吴越地旧有三江通渠货利足以自殖民居其中无所移徙可也史记正义云松江古笠泽江也上江一名东江下江一名娄江于其分处为三江口国语注云三江者松江钱塘江浦阳江也水经注云江水东径黄桥下江水又东径余姚县故城南江水又东注于海是所谓三江也以地里考之史记国语所谓三江皆在吴不在越水经云江水径黄桥余姚县南者乃姚江也与今三江不合盖今江东北流由直北以达于海非特泝姚江而后至海也郦道元叙会稽浦阳江巳误其论三江不合固宜案禹贡三江既入震泽底定孔安国云江从彭蠡分为三共入震泽复分为三乃入海说者未以为当至他诸儒论载各异如颜师古云中江南江北江也郭景纯云岷江浙江松江也韦昭云松江浙江浦阳江也霢山苏氏云北江中江南江也王介甫云义兴毗陵吴县三所各为一江也禹迹巳邈书传浩渺未易折衷而史记正义独辨韦昭之注为不然盖以其江在吴越闲似是而非尔吴越春秋云范蠡去越出三江之口入五湖之中水经引庾仲初扬都赋云今太湖东注为松江下七十里有水口分流东北入海为娄江东南入海为东江此江又为三矣顾野王地志云松江东北行七十里得三江口东北入海为娄江东南入海为东江并松江为三江也今姑以吴越论之娄江东江松江者吴之三江也松江钱塘江浦阳江者吴越之三江也东径黄桥又径余姚县南又东注于海者越之三江也至如钱塘江浦阳江曹娥江今汇为斗门者越人所谓三江也俱存之以俟博闻之君子
　　山阴县
朱储斗门在县东北二十里唐正元初观察使皇甫政凿玉山朱储为二斗门以蓄水后筑塘湮废景德三年知山阴县大理丞段斐改造嘉佑三年知县李茂先尉翁仲通更以石治斗门八闲覆以行阁阁之中为亭以节塘北之水东西距江一百一十五里溉田二千一百一十九顷凡所及者一十五乡里人沈少卿绅撰记略曰沿湖水门众矣广陵曹娥是皆故道而朱储为大曾南丰鉴湖序云去湖最远者朱储斗门也
新泾斗门在县西北四十六里唐太和七年浙东观察使陆（桓去木）始置【泾音径巳见水经】
广陵斗门在县西北六十四里
柯山斗门在县西北二十里
　　余姚县
东山斗门
云柯乡斗门二所
龙泉乡斗门五所
上林乡斗门五所
冶山斗门
云楼斗门
烛溪湖东斗门
石堰斗门
　　上虞县
曹娥斗门在县西三十五里
七里斗门在县西二里
会稽志卷第五
　户口
旧经具录两汉地理郡国志晋地道记太康地志及宋齐隋唐户口然领县多寡与今不同前汉会稽一郡兼闽浙而有之后汉则东浙与闽皆在焉吴又颇包江东至吴录领县乃兼有明州之境宋齐州郡志亦然是则前代户口之数不可用于今也惟唐志载开元二十三年户部帐可以较登耗其曰领县七者时新昌犹未置也今断自唐始
开元户部账户九万二百七十九口五十二万九千五百八十九
国朝大中祥符四年户一十八万七千一百八十丁三十二万九千三百四十八
会稽户三万四千七十六丁三万五千五百八十五
山阴户二千一百七十一丁三千八百
剡户三万二千五百七十八丁五万五千六百
诸暨户四万九千六十二丁七万七千五百六十七
萧山户二万三千八十六丁三万九千四百五十三
余姚户二万一千六十三丁四万一千九百一十三
上虞户五千一百四十一丁二万八千二百五十七
新昌户二万三丁四万七千七百六十七
元丰九域志主户一十五万二千五百八十五客户三百三十七
嘉泰元年主客户二十七万三千三百四十三丁三十三万四千二十中小老幼残疾不成丁一十万七千七十二
会稽户三万五千四百六丁四万一千七百八十一不成丁一万四千三百七十八
山阴户三万六千六百五十二丁四万六千二百二十七不成丁一万五千七百六十七
嵊县户三万九千七百九十二丁五万三千五百七十七不成丁一万七千四百七十八
诸暨户四万二千四百二十四丁五万六千四百二十一不成丁一万八千五百二十七
萧山户二万九千六十三丁三万五千一百六十八不成丁九千四百七十五
余姚户三万八百八十三丁三万三千一百四十五不成丁一万二百三十四
上虞户三万三百三丁三万二千三百一十九不成丁九千四百五十八
新昌户二万八千八百二十丁三万六千三百八十二不成丁一万一千七百五十五
　赋税
　　夏
户人身丁钱旧管三万六千七百六十五贯二百六十九文足
今催五万三千五百八十二贯六百六十八文省
会稽四千六百一贯四百三十文
今催六千二百二十四贯八百八十文
山阴五千一百三十七贯八百一十三文
今催六千三十八贯九百九十二文
剡县五千八百八十九贯八百五十文
今嵊县催七千四百一十二贯七百二十八文
诸暨八千四百三十七贯一百五十文
今催一万三百一十四贯七百五十二文
萧山二千四百五十六贯六百六十六文
今催二千九百三十三贯六百五十六文
余姚三千三百三十一贯八百六十文
今催五千四十七贯六百八十九文
上虞三千二百九十八贯二百文
今催五千一百二十六贯七百二十文
新昌三千六百一十二贯三百文
今催一万四百七十三贯二百五十一文
紬旧管九千一百六十四疋三丈八尺四寸三分
今催八千六百一疋三丈三尺四寸六分六厘
会稽一千四百六十九疋二丈二尺一寸五分
今催一千三百八十八疋一丈一尺一寸五分
山阴一千八百二十八疋一丈三尺七寸
今催一千七百九十四疋七尺五寸五分五厘
剡县九百二十疋二丈六尺三寸
今嵊县催九百二十九疋一丈四尺四寸一分
诸暨一千四百五疋三丈八尺三寸
今催一千一百六十六疋一丈四尺四寸一分一厘
萧山九百八十七疋一丈八尺八寸
今催一千四疋二丈六尺二寸三分
余姚九百二十九疋一丈二尺五寸八分
今催九百七十疋二丈五尺三寸八分
上虞一千三百三十五疋三丈七尺
今催一千八十六疋一丈一尺四寸三分
新昌二百八十七疋二丈九尺六寸
今催二百六十一疋三丈二尺九寸
绢旧管九万八千二百四十六疋四尺五寸
今催九万九千八百九疋二尺一寸九分四厘六毫
会稽一万一千一百六十八疋三丈二尺七分
今催一万三千七百一十八疋二尺一寸五分五厘
山阴一万七千六百九十四疋三丈八尺九寸
今催一万七千二百四十七疋一丈九尺四寸
剡县一万一千三百六十七疋三丈二尺六寸
今嵊县催一万三千二百二十四疋八尺四寸四分三厘
诸暨二万八百二十疋二丈二尺
今催一万八千六疋二丈八尺六寸三分六毫
萧山一万三十八疋四尺一寸七分
今催一万四百八十八疋三尺九寸一分三厘
余姚一万一千八百一十疋三丈七尺
今催一万二千四百二十二疋一丈七尺五寸五分
上虞一万三千九十九疋二丈一尺
今催一万二千四百四十九疋一丈八尺一寸二分三厘
新昌二千二百四十八疋一丈六尺七寸六分
今催二千二百五十二疋三丈三尺八寸七分
绵旧管五万八千九百八十一屯四两四钱八分九厘七毫五丝
今催四十一万二千二百五十二两七钱一分七厘九毫五丝
会稽七千七百四十二屯二两五钱九厘七毫五丝
今催五万三千四百一十两九钱二分九厘七毫五丝
山阴九千一百二十二屯四两三钱八分五厘
今催六万七千五百三十六两一钱三分四厘七毫五丝
剡县五千九百七十七屯一两六钱五分
今嵊县催四万八千五百七十四两五钱六分六厘二毫五丝
诸暨一万一千五百二十九屯三两四钱八分
今催八万四千四百四十三两一钱六分八厘七毫五丝
萧山五千九百二十九屯四两二分
今催四万一千八百八十四两四钱五分七厘八毫五丝
余姚六千六十八屯四两
今催五万六千二百四十三两七钱八分一厘二毫五丝
上虞六千九百七十二屯二两二钱五分五厘
今催四万六千一百九十七两二钱五分五厘三毫五丝
新昌五千六百三十九屯一钱九分
今催一万三千九百六十二两四钱二分三厘
　　秋
苗米旧管二十四万九千二百二十石五斗六升七合九勺
今催二十五万二百六十五石二升七合七勺
会稽额管三万七千九百五十石七斗八升七合四勺
拨充职田学粮
攒宫买过田宅免纳一百三十九石五斗九升一合三勺坍江逃绝等九百一十石三斗三升
合催三万五千六百四十二石八斗六升六合一勺
山阴额管四万六千五百三十三石六斗六升五合二勺
拨充职田等二百五十六石一斗六升五合九勺坍江逃绝七百四十五石八斗
合催四万五千五百三十一石六斗九升九合三勺
嵊县额管二万四百三十五石一斗五升一合九勺
坍溪五百七石七斗三升
合催一万九千九百二十七石四斗一合九勺
诸暨额管三万六千一百七十八石一斗九升三合一勺
坍江逃绝等一千七百八十一石一斗三升
合催三万四千三百九十七石六升三合一勺
萧山额管三万一千六百三十石五斗四升一合七勺
拨充职田学粮九百一十五石一斗一合坍江逃绝等四百七石六斗一升
合催三万三百七石八斗三升一合七勺
余姚额管三万二千五百七十五石五斗一升七勺
坍江海移（土奈）海塘等九百三石五斗一升
合催三万一千六百七十二石七勺
上虞额管三万七千八百九十七石六斗六升一合五勺
合零就整三百三十四石二斗三升坍江等三千四十六石二斗四升
合催三万四千五百一十七石一斗九升一合五勺
新昌额管七千六十三石五斗三升五合二勺
合零就整等一百一十五石一斗七合七勺
坍溪二百八十八石九斗一升
合催六千六百五十九石五斗一升七合五勺
　　旧额之外创增
和买一十万疋系经建炎三年十一月绍兴二年九月八年二月淳熙八年闰三月绍熙元年二月五次蠲减之数
会稽一万三千二百四十三疋九尺二寸
山阴一万四千七百四十三疋二丈七尺九寸
嵊县一万七千九十八疋二丈二尺五寸
诸暨一万八千八百五十五疋二丈二尺四寸
萧山一万四千二百六十一疋八寸
余姚七千七百疋七尺
上虞七千二百九十七疋三丈五尺八寸
新昌六千七百九十九疋三丈四尺四寸
役钱一十六万七千九百二十八贯九百五十文
会稽一万八千七百四十三贯八十八文
山阴二万二千一十三贯九十八文
嵊县二万一千九百七贯七百三十文
诸暨二万六千三百七十八贯八十一文
萧山一万三千九百一贯四百一十文
余姚三万九千四十四贯五百七十七文
上虞一万三千九百五十一贯九百八十六文
新昌一万一千九百八十八贯九百八十文
水陆茶钱八千八贯二百三文
会稽二千八百八十八贯六百五十八文
山阴一千八百五十一贯三百一十六文
嵊县七百四十贯一百一十七文
诸暨八百三十贯文
萧山三百二十一贯三百三十三文
余姚二百九十二贯九百一十三文
上虞八百五十二贯八百六十六文
新昌二百三十一贯文
小绫二千五百疋折钱一万五千四百二十二贯五百文
会稽二百五十疋折钱一千五百四十二贯二百五十文
山阴二百五十疋折一千五百四十二贯二百五十文
嵊县二百五十疋折一千五百四十二贯二百五十文
诸暨六百疋折三千七百一贯四百文
萧山六百疋折三千七百一贯四百文
余姚二百疋折一千二百三十三贯八百文
上虞二百疋折一千二百三十三贯八百文
新昌一百五十疋折九百二十五贯三百五十文
湖田米六万六千三石七斗四升三合一勺
会稽二万六千二百六十四石五升
山阴三万二千六百八十九石五升三合一勺
诸暨四千二百一十石三斗二升
萧山二千八百四十石三斗二升
职田米一万五千九百九十九石五斗
会稽四千六百二十一石九斗四升
山阴四千二百八十四石九斗
嵊县三百三十三石七斗
诸暨一千四百一十一石五斗八升
萧山二千八百八十六石九斗七升
余姚一千八十五石四斗七升
上虞一千三百七十四石九斗四升
　折变
会稽免先是绍兴三十二年本府奏会稽县十七十八十九都皆
攒宫所在请有以宽恤之十月三日
诏会稽三都人户二税不得支移折变常赋外免其它差使至隆兴二年本府又申浙东和买本府既重而会稽视诸县为尤重欲乞用永安县优恤旧例尽蠲一县支移折变五月六日
诏从之
折帛钱三十三万四百三十二贯六百二十八文系将人户盐税紬绵绢丁盐和买绢数内科折每紬一疋折纳一丈三尺三寸绵一两折纳五钱丁盐税绢一疋折纳八尺和买一疋折纳一丈和买每疋折钱六贯五百文它绢若紬每疋并折七贯文绵每两并耗折四百六十文
山阴六万四千一十五贯一百八十文
嵊县五万三千五百三十四贯五百三十五文
诸暨七万五千五百三十七贯一百二十六文
萧山四万三千六百六十八贯四百八十四文
余姚三万五千五百七十六贯六百五文
上虞三万九千三百一十三贯八百文
新昌一万八千七百八十六贯八百九十文
折紬绵四万一千五百三十一两每紬一疋数目折纳一丈三尺三寸以绵一十七两折紬一疋惟山阴以折帛之余尽折为绵不输本色盖会稽既免折变当时折紬之绵无自出又不欲遍科它邑故尽以归山阴麦及糯米亦然故山阴折变视它邑为重
山阴一万二百两
嵊县五千二百一十九两
诸暨七千七百八十六两
萧山五千七百四十六两
余姚五千七百九十七两
上虞五千六百二十七两
新昌一千一百五十六两
折税绢麦六千六百九十九石三斗六升一合诸县科敷等第不同然皆以二石四斗一升折绢一疋
山阴一千六百三十三石三斗四升
嵊县二百九石五斗
诸暨七百二十石
萧山一千一百四石九斗九升
余姚一千六百四十二石七斗九升六合
上虞一千二百八十九石九斗五升
新昌九十七石七斗八升五合
折苗糯米一万九千六百六十二石八斗三升八合诸县科敷等第不同然皆以一石折苗一石一斗一升
山阴五千一百石一斗八升
嵊县四百八十三石四斗
诸暨三千九百一十石六斗一升
萧山二千九百四十八石二斗八升九合
余姚三千三百三十石八斗八升六合
上虞三千六百三十五石四斗七升三合
新昌二百五十四石
　课利
　　税
都税务祖额五万四千八百三贯二百一十四文
递年六万二千二百五十六贯九百五十九文
六县七场一务
嵊县祖额二千五百九十三贯七百二十一文
递年趁到三千五百五十一贯六百七十七文
诸暨祖额八千六百八十一贯二百一十五文
递年趁到四千八百一十八贯三百七十八文
萧山祖额三千五百七十一贯三百一十文
递年趁到五千七百九十五贯七百一十八文
余姚祖额四千九百七十三贯四百九十九文
递年趁到三千四百七十六贯九十五文
上虞祖额四千六十一贯四百九十一文
递年趁到二千八百八贯二十六文
新昌祖额二千五十一贯二百八十四文
递年趁到九百五十八贯四十四文
钱清场祖额七千六百六十九贯七百五十七文
递年趁到一千九百四十五贯五百三十八文
曹娥场祖额五千六百七十三贯一百五十一文
递年趁到六千二百八十五贯五百一十六文
三界场祖额三千四百八十六贯七百四十二文
递年趁到一千五百四十四贯二百八十四文
蛟井场祖额一千七百八十三贯一百二十六文
递年趁到一千七百四十三贯四百三十九文
枫桥场祖额一千九百五十五贯六十七文
递年趁到三千九十贯五百六十九文
新林场祖额一千三百一十贯七十六文
递年趁到一千一百三十九贯一百二十六文
溪口场祖额四百八十贯六百三十八文
递年趁到九百八十一贯二百一十七文
渔浦务祖额二千六百七十三贯五百一文
递年趁到四千九百一十九贯四百二十八文
　　盐
四场每岁买纳
钱清五千一百一十九石九斗八升
曹娥一万二千八十三石四斗二升
三江二万二千五百五十五石八斗二升
石堰六万三千四百二十三石六斗
八县每岁住卖
会稽二千二百五十斤
山阴二千二百五十斤
嵊县二万四百斤
诸暨八万二千五百斤
萧山二千七百斤
余姚二千七百斤
上虞八千七百斤
新昌四千八百斤
　　茶
八县每岁批发住卖
会稽批发二万三千三百二十斤
住卖九百二十斤
山阴批发七千七百斤
住卖六千四百一十斤
嵊县批发二百斤
住卖五千四十斤
诸暨批发无
住卖六千一百三十斤
萧山批发一百斤
住卖六千八百五十斤
余姚批发一万四千六百斤
住卖三百斤
上虞批发六百斤
住卖六百斤
新昌批发无
住卖四百五十斤
　　酒
都务祖额二万五千三百三十四贯七百八十七文
比较务祖额一万五百五十六贯一百六十一文
赡军务祖额二万五百二十七贯八十文
和旨楼祖额六千三百三十三贯六百九十八文
嵊县祖额一万二千七百七十四贯九百二文
递年趁到四千五百八十六贯六百六十六文
诸暨今属户部
萧山祖额一万七千二百九十六贯五百十九文
递年趁到九千五百四十一贯二百四十文
余姚祖额一万九千七百二十四贯七百二十文
递年趁到四千五百三十四贯七百五十文
上虞祖额九千六十六贯三百七十文递年趁到五千五贯五十三文
新昌祖额六千五百二十一贯二百三十一文递年趁到二千七十三贯八百三十九文
渔浦祖额一万五千二百九十五贯六百一十九文
递年趁到五千四百九十四贯四十九文
　经总制钱
经总制钱之名始于徽宗时大漕陈遘所建至建炎初吕忠穆公又增广润色之
经制钱一十九万七千八百一十九贯一百文
总制钱二十一万一千四百一十贯一十四文
添收头子钱二万七千二百六十四贯六百二十三文
增收朱墨勘合钱四千九百二十七贯八百二十二文
二项系干道元年十月二年九月增添每年附总制帐起发
经总制立额之初一切趣办所至困于太重淳熙十六年因言者有请
上命台谏及户部长贰参详减额且命诸路监司取十年增亏数开申是年八月有
旨绍兴府经总制钱各减三万贯【今额即其巳减者】若总制则得十之四犹有可取名数经制虽多方科取仅得十之六歉岁又不能及此
宫陵园庙营缮等费及南班宗室忠顺官等俸皆仰以给当以时办至于起发降本七万贯当不能足盖高额实无所收而七万余贯蠲减不尽虽岁以闻于
朝未报也
案宣和三年发运使经制两浙东西财赋陈遘乞于东南诸州权添卖酒卖糟并典卖田宅税契钱并添收楼店务白地三分钱官员添给头子钱并充经制及建炎初总制使翁彦国乞将诸州酒税牙契官钱分隶入总制司而发运判官霍蠡请置一云户部郎官黄敦书请置未详绍兴十年诏委逐州通判专一主管经总制钱如监司州县擅行兑借拘截取拨侵移互用不以赦降原减【先是正钱一贯收头子钱一十五文并直达纲头子钱一十五文既而增收头子钱一十二文凡四十三文以二十八文五厘为经制钱七文为总制钱五文五分为移用钱一文九分五厘为州公使钱五分为提刑司公使钱干道中又增头子钱一十三文皆入总制此其所谓分隶之数也】
　杂贡
会稽于禹贡属扬州贡金三品瑶琨筱簜齿革羽毛惟木厥篚织贝厥包橘柚周官职方氏实为东南巨镇其利金锡竹箭班固志地理考迹诗书推表山川以缀禹贡周官春秋下及战国秦汉而土贡杂物无所登载至唐颇多若编文纱宝花纹等罗白编交梭十样花纹等绫轻容生縠花纱吴绢丹砂石蜜橘葛粉瓷器纸笔
皇朝务从蠲省以祥符图经元丰九域志参考之承平之久虽微有增益然以匹贡者为绫二十排花纱十轻容纱五表纸千张瓷器五十事今贡轻容纱五疋越绫十疋而巳当汉建武时光武因陆闳所著越布单衣敕会稽郡尝献此殆所谓锡贡非故常也
会稽志卷第六
　陵寝
绍兴元年四月十四日奉
隆佑皇太后遗诰敛以常服不得用金玉宝贝权宜就近择地攒殡候军事宁息归葬园陵所制梓宫取周吾身勿拘旧制以为它日迁奉之便此　攒宫之始也以是月十七日大殓遂治　攒宫李回为总护使胡直孺为桥道顿递使故事
皇太后又尝垂帘当以相臣为山陵使是时范宗尹当轴而止用执政为总护使它官亦不□置者以　攒宫故比　陵寝少异也【自是用此为故事故不详录】自四月至六月甫三十五日而　攒宫告成盖议者谓它日归祔
泰陵则山陵之制始当毕讲今皆当略于是总护使首辞所赐银绢桥道顿递使亦辞而乞受其半章谊在台中劾之桥道顿递使遂亦尽辞而公使钱每料纔支三百贯不得过三料盖不及千缗比故例省费几四十万贯方是时上距
钦圣宪肃皇后山陵巳三十余年中更变故图籍无存者而朝士多新进亦鲜能知于是以新江东转运副使曾纡尝为
钦圣山陵使司官属命为两浙转运副使专修奉攒宫使臣张宗吏人朱扆皆自言尝经
钦圣山陵差使省记当时施行次第亦命服役　攒宫卜地在越州会稽县然道路桥梁之类皆命越州所管八县分地修营至绍兴十三年六月
徽宗皇帝
显肃皇后
宪节皇后灵驾自
行在发引初隆佑攒宫称
昭慈圣献皇后攒宫至是以不可□称
帝后尊号
诏以
永佑陵攒宫为称【其后　永恩陵　永阜陵永崇陵并用此为故事】而
攒宫自
祖宗时有殿攒启攒之名皆用（歹赞）字至
显仁皇太后祔
永佑陵攒宫始并以攒字易之起居郎熊克着中兴小历云先是有持阴阳家说欲广　攒宫禁域为二十里有墓在其闲者皆当徙去浙东帅臣王师心力言其不可时监察御史任文荐奉诏监掩　（歹赞）宫就令按视于是获免者七百六十有奇又荐献之物旧取于民师心请以上供钱给其直从之
　　濮王园庙
濮安懿王在
英宗皇帝时以茔为园即园立庙俾　王子孙世袭濮国自主祭祀行之　累朝绍兴中以濮邸宗室有在远未集　行在者故久阙嗣王止以见在行高者为主奉　濮安懿王祠事久之乃复除嗣王　濮园既阻绝庙祏寓会稽之天宁寺【今为报恩光孝寺】盖以
英祖初诏有立庙京师之戒故止寓会稽当时讲求亦详矣十三年主奉祠事贺王士（上大下云）请即光孝之法堂为庙而辟寺西隅南向为庙门如旧制置卫甚谨其香火官吏出入繇别门园令一人以濮邸诸王孙充嗣　　濮王奉朝请岁以春秋来荐献亦循旧制也
　　大禹陵
禹巡守江南上苗山会计诸侯死而葬焉犹舜陟方而死遂葬苍梧圣人所以送终事最简易非若汉世人主豫自起陵也刘向书云禹葬会稽不改其列谓不改林木百物之列也苗山自禹葬后更名会稽是山之东有陇隐若剑脊西向而下下有窆石或云此正葬处疑未敢信然檀弓注天子六繂四碑所以下棺则窆石者固碑之制度至其数不同或繇繁简异宜或世代悠远所存止此皆不可知也窆石之左是为禹庙背湖而南向然则古之宫庙固有依王陇而立者案皇览禹冢在会稽山自先秦古书帝王墓皆不称陵而陵之名实自汉始旧经云禹陵在会稽县南一十三里
　祠庙
　　府城
城隍显宁庙在子城内卧龙山之西南自昔纪载皆云神姓庞讳【玉】案唐书忠义传实庞坚四世祖也京兆泾阳人魁梧有力明兵法仕隋为监门直合李密据洛口寖逼东都王以关中锐兵属王世充击之百战不衄炀帝崩乃率万骑归唐时唐室新造诸将起于行伍高祖以王隋之旧臣久宿卫习朝廷制度拜领军武卫二大将军俾为诸将模矱秦王尢所亲倚常从征伐薛举寇泾州拔高（土庶）举死子仁杲势益张秦王命梁实营浅水原贼将宗罗（目侯）攻之甚力王于是奋击士卒殊死战秦王以劲兵捣其背罗（目侯）大败遂擒仁杲平陇西寻为越州总管威望甚着盗不敢犯其境武德二年召还巴山獠叛除梁州都督悉讨平之【越州题名记与新唐书所载先后不同详见马万顷所述王传】召为监门大将军卒太宗为辍朝赠工部尚书幽州都督初王镇越惠泽在民既卒邦人追怀之祠以为城隍神梁开平二年吴越武肃王上其事封崇福侯【五代会要作开平元年】绍兴元年
诏以驻跸会稽踰年妖祲不作　行殿载宁城隍崇福侯庙赐额显宁封昭佑公三十年显仁皇后灵驾渡江无虞加号忠顺干道五年加号孚应八年加号显惠淳熙三年封忠应王后又加号昭顺灵济孚佑郡人奉祀甚谨以九月十二日为神生目享荐尢盛
护国旌忠庙在子城内自昔陕西出兵祈祷三圣必
获显应当睦寇作是邦得三圣阴佑遂建庙绍兴元年宣抚处置使张浚奏据吴玠陈请乞于凤翔府和尚原立三圣庙赐额旌忠封忠烈灵应王忠显昭应王忠惠顺应王所至庙祀一用是额
崇善王庙在府衙蓬莱阁西
五通庙在子城内
吴越武肃王庙在府南四里三百二十六步本甚闳壮岁久堕圯今仅余四楹有巨碑旧在庑下今乃立荒园中皮光业之词也具载唐长兴七年吴越王弃宫馆后二年嗣王建庙于越案长兴后唐明宗年号止于四年而崩历闵帝清泰帝凡三年而晋高祖即位改元天福若不数闵帝清泰则七年乃天福元年刘恕吴越纪年称天福元年七月乙卯立武肃王庙于东府今考之碑与纪年虽不同其实皆岁丁酉清泰废闵帝为鄂王晋祖追贬清泰为庶人皆削其年号而天福改元以其年十一月则十一月以前皆长兴七年矣汉高祖削晋出帝开运之号称天福十二年亦用此比也然武肃王实以壬辰岁薨文穆王袭位壬辰盖长兴三年不得云长兴七年吴越王弃宫馆后二年嗣王建庙于越也案五代史及刘恕纪年开皇纪吴越□史皆言武肃王以三年薨则碑为误然碑当时立光业为其国丞相亦不应误谬至此盖皆不可知光业日休子绍兴中王裔孙（上下言）叔广言庙中神像虽从者及伶人皆坐示不可迁也
旌忠庙在府南三里二百六十六步建炎四年十一月
高宗皇帝自建康　东巡会稽大臣吕颐洁等建议请　移跸四明会虏报踵至遂行命李邺守会稽邺尝使虏至是畏死不能守遂降虏大酋兀朮在钱塘遣其下号琶八太师者为伪知州而檄邺为伪同知日同视事于府出则并马而行郡士民多怀忠愤然莫敢先发初
大驾之行诏百司分半扈从而亲兵辇官长入祗候亦止以三千人从行有卫士唐琦者不得在行中琦开封人资忠勇自誓与虏偕死以报　国会琶八邺俱出乃怀巨砖欲邀击杀之复疑从骑众恐不克成功顾视道傍有小阁乃趣上适俯见二人马即奋砖击之不中中其伞从骑群至遂执以归琶八邺其坐问故琦大骂不绝曰吾欲碎汝脑作
赵官家鬼琶八气折曰大金兵数百万汝杀我一人何益琦曰汝敢来为此州主故欲杀汝又顾邺曰我请官一石五斗米尚不肯负国汝受　国恩何如所为乃尔岂人类耶虏亟命引出害之骂犹不止
大驾再幸会稽帅傅崧卿为立庙且以其事闻请庙额未报会崧卿以疾请支郡
诏移婺州乃作文祭之其辞甚壮读者凛然增忠义之气其词曰乙巳之冬虏大入塞
太上皇内禅幸浙明年正月虏兵径犯京师议和于城下而还是冬再犯京师明年春
二圣出狩朔漠五月
今天子即位于宋又明年冬虏深入渡淮己酉二月遂犯扬州
天子幸杭其冬虏分两道寇江浙其一由武昌渡江犯洪州六宫百司卫从
隆佑后迁于虔以避之虏自洪进兵西南至浏阳西北至建昌抚其一由历阳渡破建康陷太平广德进破杭渡钱塘江入越陷明
天子前自越幸明自明航海幸温今年二月虏始舍明越而西复陷秀陷平江达于镇江并山凿河通道建康卒以其众若所掠吴越之人济江而北裴回于淮南至于今去否所不得知也呜呼虏内侵六年　国家之难生民之祸至此极矣前世未有也士大夫畏避至不敢诵言虏为贼其能为吾
宋伏节死难者与有几侯以卫士武人生不知书遇乱愤发顾不能爱其死狙击虏酋慢骂降帅至死犹不绝口其义岂惟今之人所希见古书传所载何以尚兹呜呼伟哉崧卿时治兵在衢方道路梗绝□郡县行事往往不相闻知惟侯之事谍者争相传以为美谈至一日十许告闻者相与叹惜有为流涕者或恨不与之偕死巳而崧卿守越凡在越之人类能言之参考既审亟以其事闻
天子愍嘉之　诏议追褒而邦之人复相与请建祠宇以旌侯之忠以劝来者乃作今庙方须其成请额于　朝且记其事于石未及而崧卿既以病免矣于其行日姑以不腆之酒礼于像貌之前而致告焉后帅陈汝锡复以为言　诏赐额曰旌忠隆兴中帅吴芾增葺属其客陈泽作修庙记今在庙中
东岳行宫在府东南四里一百六十二步
保宁王庙在府东南四里二百八十六步
助海侯庙在府西北三里三百一十六步
越王庙在府西北二里
兴武侯庙在府西北四里一百三十七步
鲍郎庙在府南二里二百四步
愍孝庙在府东北二百七十九步孝子蔡定父革以佣书自给惟定一子命为进士建炎元年革以事逮捕系狱年七十当赎吏持不可定祈哀太守愿以身代不报会大雨雪定叹曰生无益于亲当以死继万一有司怜而释之因自撰墓铭并诉牒一道寘诸怀服巾纻趋府桥下自湛而死太守翟公汝文闻之亟命出其父且给（上车下口）以葬定死后七年太守王公绚始克请于　朝赐庙额曰愍孝
　　会稽县
城隍庙在县东五步
舜庙在县东南一百里述异记云会稽山有虞舜巡守台下有望陵祠
禹庙在县东南一十二里越绝书云少康立祠于禹陵所梁时修庙唯欠一梁俄风雨大至湖中得一木取以为梁即梅梁也夜或大雷雨梁辄失去比复归水草被其上人以为神縻以大铁绳然犹时一失之政和四年
敕即庙为道士观　赐额曰告成禹陵旧在庙傍今不知所在独有当时窆石尚存高丈许状如秤权庙东庑祭嗣王启而越王句践亦祭别室镜湖在庙之下为放生池临池有咸若亭又有明远阁怀勤亭怀勤取
建炎御制诗登堂望稽岭怀哉夏禹勤之句
南镇庙在县南一十三里周礼职方扬州之镇山曰会稽隋开皇十四年诏南镇会稽山就山立祠取其□巫一人主洒扫且命多莳松柏天宝十载封会稽山为永兴公岁一祭以南郊迎气日
国朝干德六年诏问礼官五镇见祭罢祭之由时以会稽山在吴越国乃下其国行祭事淳化二年秘书监李至言五郊迎气之日皆祭逐方岳镇海渎自唐乱离之后有不在封域者遂阙其祭　国家克复四方闲虽奉
诏特祭未着尝祀望遵旧礼就迎气日各祭于所隶之州长吏以次为献官从之其后立夏日祀南镇会稽山永兴公于越州
越王庙在县东南一十二里
曹娥庙在县东七十二里娥上虞人父盱能弦歌为巫祝汉安二年五月五日于县江泝涛波迎神溺死尸不得娥年十四缘江号泣昼夜不绝旬有七日遂投江而死元嘉元年县长度尚改葬于江南道□为立碑焉墓今在庙之左碑有晋右将军王逸少所书小字新安吴茂先师中尝刻于庙中今为好事者持去
国朝熙宁十年十月诏曹娥孝女坟庙载祀典又有朱娥者上虞民朱回女母亡养于祖母娥十岁祖母与里中朱颜斗被刃娥趋救之得免而娥连被数十刃绝吭而死治平二年太守章公岷以其事闻赐其家粟帛会稽县令董阶以娥配食曹娥至今存焉
马太守庙在县东南三里八十步太守名臻字叔荐永和五年创立镜湖在会稽山阴二县界筑塘蓄水水高于田田高于海各丈余水少则泄湖溉田水多则泄田水入海塘周回三百一十里溉田九千余顷会稽记云创湖之始多毁冢宅有千余人怨诉臻被刑于市及遣使按覆绝不见人阅籍皆先死者云唐韦瓘修庙记云开元中刺史张楚深念功本爰立祠宇久而陊败今皇帝后元九年观察使孟公崇大栋梁孟公简也其在越乃元和中记云后元盖省文尔
孔府君庙在县南二十五里又谓之孔官庙案世说孔车骑少有嘉遁意年四十余始应安东命未仕宦时常独寝歌吹自箴诲自称孔郎游散名山百姓谓有道术为生立庙今犹有孔郎庙
陈朝公主庙在县东八十五里
严司徒庙在县东三十五里相传云汉司徒助也
兴善将军庙在县东四十里白塔吴越忠懿王建
(内文阙)
郑太尉庙在县东南一十五里庙之下即樵风泾也旧在山麓今迁山上
的耳潭龙王庙在县东北一十里
防风庙在县东北二十五里禹诛防风氏此其遗迹
樊将军庙在县东四十里
青山庙在
攒宫神路侧旧名伏虎大王庙在青山下后迁
灵应庙在
昭慈圣献皇后攒宫复土后立在禁地内【今废】
　　山阴县
城隍庙在县东五十步
涂山禹庙在县西北四十五里【事具涂山】
马太守庙在县西六十四里【事具会稽】
项羽庙在县南十五里项里溪上以亚夫范增配食不知其始岁月傍有聚落数十户岁时奉祀
福顺王庙在县西北七里
感圣侯庙在县西北二十里
圣姥庙在县西南三十里
赞禹龙王庙在县南二里
铜井瑞泽龙王庙在县西七十里
秦望山灵惠侯庙在县南三十里
汉太守朱公庙在县东北三江门外四里
柳姑庙在县西一十里湖桑埭之东前临镜湖盖湖山胜绝处也乡人旧传以为罗东江隐尝题诗今不传
灵助侯庙在县西四十五里钱清镇
景氏庙在县西九里三山之东山石堰上又有一景氏庙在县西七里吉宅村俚俗传以为二景本伯仲死而为神能福其民故至今四时祀之吉宅之景氏庙丛木阴翳居大泽中四绝不通或云旧每为立庙辄为菑故至今但露祭而巳案景氏与昭屈同为楚之望姓疑二景非近世人云
　　嵊县
城隍庙在县西五十步
东岳庙在县北一里
上善济物侯庙在县北四十五里五十步嶀浦案郦道元水经注云庙甚灵验行人及樵伐者皆致敬焉若有侵窃必为（虫）虎所伤今虽不闻有（虫）虎之异而邑有水旱必先致祷又嘉佑进士何淹记云侯姓陈氏为台州之仙居令晋天福中有封诰
南天岳庙在县南一十里
箪山庙在县南四十五里
灵辉庙在县西北三十里水旱疫疠祈祷辄应乡民谓之灵威王不知得封在何代干道八年赐今额
东石鼓庙在县东七十里西石鼓庙在县西二十里大抵剡多石鼓庙村聚往往有之岁常以春秋祭皆能福其民盖一方所奉神也
黄姥岑庙在县东二里舆地志云县东门外有黄姥神祠民多奉事之
石姥庙在县西六十里
保邦兴福庙在县西六十五里
山姑庙在县西六十里
三女庙在县西二十五里有墓
猪乌五龙堂在县西四十里
正顺忠佑灵济昭烈王庙在县北一百八十步
东白岩庙在县东二十五里
威勇王庙在县西三十里
佑顺侯胡侍郎祠在县西五十里兵部侍郎胡则婺之永康人尝　奏免衢婺身丁钱民被其赐庙祀于衢婺之闲无虑数十胡殁于庆历中庙初未有封爵永康之民因宣和中封方岩神为佑顺侯牵合以为胡侍郎凡婺州境内皆以佑顺为名故嵊亦承误焉
阮仙翁庙在县南一十里
惠应庙在县西六十里旧号苏明王庙宣和四年赐今额
西向王庙在县西三十五里
显应庙在县西四十里祠初建于赤乌二年　神尝为令此邑有惠政庙食于此岁久失其姓宣和辛丑睦寇起蔓延□境魔党向应剡县屠戮焚荡尢酷一夕四山旗帜车盖隐隐出入云间见者咸疑神游而庙不存矣视之果煨烬未几又有复见如前日之异若反旆而来贼徒忽惊呼曰天兵至矣遂自相攻杀官军未至贼巳歼尽乡人相与复筑庙宇甚盛旱潦疾疫有祷必验绍兴十一年　诏赐额显应乡人姚公宪为谏议大夫率乡人陈于府县　诏封灵佑侯
　　诸暨县
城隍庙在县西北三十步
秦始皇庙在县西一里会稽记云始皇崩邑人刻木为像祀之配食夏禹后汉太守王朗弃其像江中像乃泝流而上人以为异复立庙唐叶天师焚之开元十九年县尉吴励之再建庆历五年知县寇中舍毁之改作回车院今院侧仍有小庙存
乌带庙在县东北四十五里乌带山夏侯曾先地志云梁武帝遣乌笪采石英于此山而卒后人立庙带笪声之误也
范相庙在县东南五里盖祀越相范蠡
福顺王庙在县西南二里
松山朱太尉庙在县西五十里
五通庙在县西北四十里
灵女台庙在县东北二十五里
白龙堂在县东北四十里
五泄夹岩庙在县西四十里
栅潭明王庙在县东七里
亭阔庙在县西南二十里
五泄龙堂在三学院侧境接富阳浦江东西两源会为飞瀑五折而下雪溅雷吼声闻数百步有湫幽邃神龙所宅过者虽伏暑亦惨凛岁旱祷雨辄应嘉佑中县主簿吴伯固处厚祷焉刻石记之说者谓瀑水奇不减庐山天台雁荡石门然名不甚着为可恨
东岳庙在县东南五里金鸡山下大观四年置洪氏夷坚志颇记其异
俞柳仙判官庙在县东南孝义乡父老传有姓俞者久寓村媪家病革语媪曰死以两大瓮合以葬我扛折则窆乡人如其说复梦俞曰今为天曹雨雪部判官会野火且至烈日中雨雪冢上远近异之即其地立祠绍兴初久旱迎神至大雄寺祷雨立应岁以大稔相传神喜柳枝邑人致祷必持柳枝以献因号柳仙云
柳鲍仙姑庙在县东南孝义乡庙负山带溪景趣胜绝父老以溪声高下卜雨旸甚验人皆异之
　　萧山县
城隍崇福侯庙在县南五十步盖郡城隍初封也
西殿宁邦保庆王庙在县西三十五里隋大业中有孔大夫者为陈果仁裨将讨东阳贼娄世干降之立庙黄山唐光化二年吴越武肃王上其事封惠人侯后加封今额
冥护庙在县东四十里旧号驻师侯庙绍兴三十年以
显仁皇后灵驾所由
敕赐冥护庙仍封显佑侯淳熙十五年加号昭烈庆元五年加号翊顺
昭佑庙在县东四十三里汉干佑元年封保江宁波王盖吴越王有国时也宣和三年赐今额
宁济庙在县西一十三里西兴镇政和三年
赐今额六年高丽入贡使者将至而潮不应有司请祷潮即大至　诏封顺应侯宣和二年进封武济公绍兴十四年
徽宗皇帝灵驾渡江加武济忠应公三十年显仁皇太后合祔加武济忠应翊顺公淳熙十五年
高宗灵驾之行显应尢异先数日太守侍郎张公杓躬视涨沙沿
御舟入浦去处尽护以红竹诘朝方集万夫迨潮落沙巳荡尽水去所立之竹纔尺许及虞祭毕沙复涨塞莫不惊异于是　诏加武济忠应翊顺灵佑公庆元四年
宪圣慈烈太皇太后归祔
永思将渡江会大雨震电随祷而止遂
赐王爵是为孚佑王庆元六年十二月
永崇蒇事毕进封孚惠善佑王
武佑庙在县北二里旧号北岭将军庙方腊陷钱塘欲东犯会稽其众见将军擐金甲陈兵于西兴江岸张大旗有北岭字贼不敢渡郡守刘忠显公韐上其事赐今额绍兴十二年以
徽宗皇帝灵驾所由封显应侯三十年加号以灵助
南殿保国资化威胜王庙在县南五十里汉干佑元年吴越王建
崇安保善王庙在县西四十五里
初平侯庙在县东五十里
助胜侯庙在县西七里
破虏侯庙在县西北八里
蒙山东岳庙在县西五里
白龙王庙在县东四十里有龙井在山之巅
　　余姚县
城隍庙旧在县西二百步今移在县东北一十步
东岳庙在县东三里政和四年知县事廖天觉建通直郎顾复几等舍庙基
绪山庙在县西二百五十步祀典始于东晋咸康中有江都李泳者作记谓
徽宗皇帝尝梦禁中火有神人扑灭巳而奏曰臣越之余姚绪山神黎明内庭果火会雨而止
上异之有旨下本道访求遂赐应梦之号泳字子永御史中丞定之曾孙诸父仕多通显其说宜不敢妄云
石头庙在县西二里其初山瞰大江有石入江流多为舟楫之害故邑人立庙于其所邑士莫君思去其石凡石之入水者凿之殆尽今不复为害矣
保庆宁邦王庙旧在县江南之东绍兴五年知县事朝奉郎陈时举因江南数有火灾徙在县南门之侧去县八十步自此火不复作干道九年知县事宣义郎留观颐重修
助海侯庙在县江之北二百三十步地名邓家隩以其有功海上故邑人祀之会稽城中彭山亦有助海侯庙当是一神也
正顺忠佑灵济昭烈王庙即广德军祠山张王神也在县西二百六十步庆元四年建祠山庙甚盛江浙闲多有行庙祭者必诵老子且禁食彘肉云
南雷应瑞大王庙在县南双鴈乡旧庙在大小雷山因溪水泛溢流木至此迁于今所傍有古大木特异木根有穴可容数人穴有小潭或云神龙居之知县事林迪因岁旱具酒与神对酌祷之甘泽随至自后凡旱潦有祷多应
梁武帝庙在县东七十里上林湖又有萧帝庙在县江南之东南五里竹山邑民称为萧帝庙
五灵庙在县东二里
虞公庙在凤亭乡之石吴国虞翻之墓也
历山舜帝庙在云柯乡事见古迹门
干将军庙在县东北冶山乡
严子陵庙在县之冶山乡安山桥有墓在庙方一里详具子陵墓
　　上虞县
城隍庙在县东五十步
舜帝庙在县西三十五里
秦始皇庙在县东南三里
萧王庙在县南五十里
梁王庙在县东七里
霸王庙在县西南五十里今废
利济侯庙在县北二十五里今废
朱侍中庙在县北四十七里庙南二十步有学堂桥洗砚池邑人谓买臣尝读书于此庙西有大冢岿然亦传以为买臣冢然案史买臣吴人方是时吴属会稽谓之会稽吴人则可谓之会稽山阴人则不可盖朱侍中自别是一人非买臣也
陶朱公庙在县西南七里
灵惠庙在县东南九里本凤鸣洞主庙干道闲祷甫随应知县钱似之以其事上府府以闻于
朝赐今额
夏湖明府庙在县南三十五里
纂风公主庙在县西北六十里
夏盖夫人庙在县北五十里
通泽广利侯庙在县南五十里侯即方石圣官吴越封通泽将军熙宁八年封广利侯有清献赵公所撰记立石于庙庙前石山双立如笋高数百尺上有异花乡人神之
正顺忠佑灵济昭烈王庙在县西一里
朱娥孝女庙在县南八里娥县民朱回女年十岁冒白刃救祖母事具曹娥庙既配曹娥其后上虞邑人复为立祠政和三年增修有新定江公亮记
赤石夫人庙在县北五里山腰有望夫石夕阳反照其色正赤状如绯衣妇人乡人异之为立祠
握登圣母庙在县西南四十里握登山之巅旧传舜母名握登生舜于姚墟因姓姚氏
萧将军庙在县东南十四里将军秦人讳闿与弟闳领兵东之上虞植金鞭于地而自誓曰化为黄竹吾当血食于此巳而黄竹生焉黄竹岭由此得名岭去庙甚近庙有断碑云吴太元二年县令濮阳兴立
顺圣龙王祠在县东八里
嵩城大王庙在县西北六十里
崔长官庙在县西六里
　　新昌县
城隍庙在县西一百五步
公塘庙在县南四里
天岳庙在县西南七里
梅姑庙在县西南二十里
康侯庙在县东八里
张王庙在县西南三里
　冢墓
(内文阙)
句践伐木献于夫差得名木客山魈别名或谓上古入山林逢不若之类
句践庶子冢在夫山【越绝记地距山阴县三十里】案越世家句践之后为王子鼫与而庶子不得其名
大夫文种墓在种山越既霸范蠡去之种未能去或谗于王乃赐种剑以死葬于是山故名
陈音冢在山阴县西南五里是为陈音山音善射者孔晔记曰其冢壁犹画作骑射之象也
灼公冢越绝云句践客秦伊善灼者疑此是而其冢曰秦伊山者未详案十道志当在山下
朱买臣墓在嵊县北六里有石羊存焉今号石羊庙买臣吴人今墓在此姑传以疑
严光墓在余姚陈山舆地志云墓卫有石羊干道中丞相史文惠公守越于墓侧建祠堂自作碑属钱塘虞似良书之似良字仲房有分隶名自言隶法专师逢童子唐僊人二碑
孟尝墓在上虞县西七里尝字伯周别见
曹娥墓在会稽县东七十二里自汉元嘉初县长度尚改葬娥江浦道边至今存焉墓所有翁仲对峙亭曰双桧后人所封植也
魏朗墓在上虞县西北四十二里详见人物门
谢夷吾墓在种山南【华镇览古云今府宅仪门下】夷吾将死敕其家曰汉末当乱必有发掘露骸之祸宜县棺下葬子孙遵之故能独全以至今云
虞国墓在余姚县西五里孔晔记云国为日南太守有惠政出则双鴈随轩及还会稽鴈亦随焉其卒也犹栖于墓不去
朱隽墓在萧山县东洛思山郡国志云隽葬于此洛人送葬登山望洛一叹而绝也【孔晔记又称隽为光禄大夫时遭母哀将洛下冢师归登山相望冢师去乡既远目极千里北望京洛遂萦咽而死因葬山顶然则洛思山者又为冢师墓也今两存之】
刘纲墓在余姚县南八十里其妻樊夫人祔纲仕为上虞令有道术能召役鬼神政尚清静岁岁大丰民受其惠其妻亦有道者【事见葛稚川神仙法】
葛仙翁墓在上虞县西南四十里蒿公山之巅有石室高丈余状如冢
虞翻墓亦见旧经夏侯曾先地志在余姚罗壁山下盖县南十有八里
丁固冢【十道志编在会稽】固山阴人少梦松生腹上谓人曰松字十八公后果为司徒又名司徒冢
孔愉墓在山阴县南二十九里愉仕至尚书左仆射世说所谓孔车骑乃其赠官也
阮裕墓在嵊县东九里裕字思旷以疾筑室剡山征金紫光禄大夫不就卒
山遐墓在萧山县北一十一里遐简之子涛之孙也历余姚令东阳太守卒于官
许旼墓在萧山县东三十二里许询之父旼晚居萧山当是其墓
郗愔墓在山阴县西南二十五里
谢安墓在上虞县西北四十里史云安墓在建康梅岗此云安墓未详案南史谢灵运父祖并葬始宁或是谢元父子墓尔
王羲之墓在诸暨县苎罗山孔晔记云墓碑孙兴公文王子敬之书也而碑亡矣
支道林墓案世说在剡之石城山戴逵过之叹曰德音未远而拱木巳积石城今属新昌是为南明山
谢輶墓在山阴县西三十三里晋太元中会稽内史
夏静墓亦见旧经夏侯曾先地志云在萧山县东螺山螺山者其形似也
戴颙墓在剡县北一里王僧达吴郡记颙死葬剡山今石表犹存故王龄诗云千年戴颙墓三字道傍碑也
褚伯玉墓在剡县白石山南史本传云齐高帝于是山立馆居之伯玉常居一楼上及卒葬楼所
谢康乐灵运墓在山阴县西南三十三里灵运死建康盖归葬于此
羊玄保墓在萧山县西三十九里尝为本郡太守
杨素墓在上虞县西北五里亦见旧经或谓素死长安又非越人疑有同姓字者尔
徐浩墓在山阴县南二十一里
贺知章墓在山阴县东南九里其地因名九里墓在山巅乡人呼为贺墓
康希铣墓在山阴兰亭希铣会稽人历饶海台睦四州刺史其碑颜鲁公撰并书郡守吴奎得之王荆公及弟平甫赋诗而墓始着
石昉墓在新昌黄坛案公弼家谱墓前有柘树生而内向覆墓如盖每有登科者则柘生特枝一枝一人或二三枝则二三人云
吴越逊王倧墓在会稽望秦山案□史倧疾殂东府以王礼葬焉望秦一名天柱耸特秀峙倧之子孙多以文词知名建炎初裔孙伯言自北邙迁奉累世之丧归祔天柱名士多有挽词
蔡墓在上虞县西十里世传是蔡伯喈墓案邕固尝避难至越然史载邕六世祖与其父及母死庐墓事不闻有墓在此也死狱中又不在越非汉蔡邕明矣太平御览载人有夜坐论史忽有叩户自称蔡邕字伯喈者人曰死王允狱中非子耶鬼曰彼自是东汉之蔡伯喈也吾姓字适同耳以此推之殆亦此类姑存之近代冢墓【冢墓旧经所载外余随访求所得书之故无前后之次亦有未尽书者尚多当候续书】
　　会稽县
太傅信王坟在会稽昌原村王讳璩以少保恩平郡王判大宗正始　赐府于绍兴府后罢大宗正府如故进少傅王薨遂赠太保信王以葬其加赠太傅则又庆元之六年云
陆谏议轸墓在五云乡焦坞赠太傅
陆都官珪墓在袁孝乡赠至太尉今改葬本县鹫峰寺前
钱内翰希白墓在天柱峰下子集贤彦远裔孙伯言祔
沈少卿绅墓在云门【巳上并见旧经】
陆发运寘墓在富盛乡
郎中沅祔发运墓
陆左丞佃墓在陶宴岭
陆少师宰墓在云门卢家岙
知郡淞通判（汀去丁改受）并祔少师墓
陆右司长民墓在上皋尚书坞
参议静之提举升之教授光之并祔右司墓
苏计议师德墓在陶宴岭
吏部玭祔计议墓
杨枢密愿墓在何山
知郡佑祔枢密墓
詹司谏亢宗墓在秦望山
詹太博林宗墓在鹿里
大监骙祔太博墓
梁司谏仲敏墓在秦望山
胡尚书直孺墓在秦望山
齐贤良唐墓在昌原石伞峰
顾内翰临墓在昌原石伞峰
傅屯田莹墓在浪港山
傅编修尧咨墓在石棋山
给事中崧卿左藏（耒会）并祔编修墓
王提举然墓在五云乡中灶
判院漻侍郎瀹并祔提举墓
王知郡饎墓在蔡村
韩枢密肖冑墓在太平乡
韩左司膺冑墓在太平乡
韩运使髦墓在太平乡
富枢密直柔墓在古城
富知府（木巳）墓在古城
张秘书渊墓在昌原
尹侍郎焞墓在龙瑞前峰下未仕时尝封和靖处士
莫侍郎叔光墓在平水
孝子蔡定墓在观岭下
　　山阴县
魏惠宪王坟在山阴法华山王讳恺
孝宗第二子也初自魏邸出判宁国府又判明州兼领雍州牧王薨有
旨宜于绍兴善地权厝遂厝于天衣寺之法堂遣使軷祭且视窆焉
陆知郡眷墓在黄祊岭
齐尚书执象墓在昌原
傅银青傅正墓在承务乡
尚书墨卿祔银青墓
宋修撰辉墓在九里
朱提学兴宗墓在苦竹村
王中书孝迪墓在九里
陈中书过庭墓在黄枋岭
王特进俊乂墓在西山
尚书佐祔特进墓
司马提举（木儿）墓在亭山
侍郎伋监丞僖祔提举墓
吕显谟正巳墓在九里
曾文清公墓在道树
大卿逢侍郎逮并祔文清墓
杜太师墓在永昌乡苦竹村
孙威敏公墓在承务乡
陆太保昭墓在承务乡左丞之祖四世葬此有陆氏大墓碑
赵太师墓在承务乡清献公之祖与陆氏坟正相对亦有碑
唐右史闳墓在兰亭
唐运使阅墓在古城
石银青元之墓在盛塘孙朝议瑞中寺正邦晢祔银青墓
石提举继曾墓在谢墅
李太尉显忠墓在天衣山
　　嵊县
石祠部麟之墓在升平乡
石尚书公弼墓在僊山
　　诸暨县
安定郡王令（言艮）墓在花山
马郎中纯墓在陶朱乡
寺丞延之祔郎中墓
廖都承虞弼墓在陶朱乡
新安郡王士术墓在陶朱乡
姚太师舜明墓在长宁乡
参政宪祔太师墓
安定郡王子涛墓在安俗乡
　　萧山县
王兵部丝墓在县西南八里
王侍郎弗墓在广福寺傍
　　余姚县
胡尚书沂墓在澄溪
李庄简公墓在姜山
陈侍郎橐墓在化安寺
赵知府彦嗣墓在凤亭乡
赵知府师龙墓在石堰
　　上虞县
赵提刑彦绢墓在五夫山凤凰村
丰郎中谊墓
潘经略时墓
赵龙学子潚墓
　　新昌县
石尚书待旦墓在仙桂乡朝议温之朝议牧之金紫衍之太博象之太博亚之大夫景衡并祔尚书墓
石祠部景术墓在高蟠
石知郡彦和墓在苍岙
石朝议景衍墓在兰岘
石侍御公揆墓在仁山
石知军嗣庆墓在石佛寺山
石少尹彦中墓在苍岙
许知郡从龙墓在杜黄山
赵知郡盅墓在伍山乡
石刑部昼问墓在小江
石检详宗昭墓在王公坞
(内文阙)
太师贺孝敏王士（上大下云）墓在山阴县天衣寺法华山
节使滕国恭靖公不微墓在山阴县东黄
直阁不羁祔恭靖墓
会稽志卷第七
　宫观寺院〔一〕
道士所居为宫观僧则曰寺院宫古者上下通称【如父子皆异宫儒有一亩之宫】观本楼阙之名仙人好楼居故道士亦称之南北朝又有称馆称玄坛者今都下醴泉万寿集禧之类皆有道院以处其徒外方如丈人观等亦或有之然不多置也寺本官置之名后汉浮屠初至洛阳馆于鸿胪寺及建精舍因冒寺名曰白马寺隋更其名曰道场【若欧阳询所撰西林道场碑是也】唐初复曰寺院五代以来寺院特盛江南吴越闽楚建寺度僧不可胜计今以会稽一郡考之凡梁开平以后称造某寺赐某额皆钱氏割据时为之非真中国之命也故其多如此及地入舆图乃有敕赐额宣和初既以僧尼为德士女德乃并改寺院为宫观僧揣知必不久皆仍旧扁止易一字以应命而藏其旧字及还寺院名则复其初今会稽如戒珠寺等犹可辨也
　　宫观
　　　府城
　　　　天庆观
在府东南五里一百二十步隶会稽唐之紫极宫也梁开平二年改真圣观大中祥符元年正月改曰承天观时天书事犹未兴也初景德五年正月【即祥符元年】乙丑左承天门
天书降戊辰改元大中祥符以其日为天庆节二年十月十四日　诏曰朕以钦崇至道诞锡元符率土溥天期福祥之咸被灵坛仙馆俾兴作以攸宜庶昭清静之风永洽淳熙之化式营仙馆以介民禧宜令州府军监关县择地建道观一所并以天庆为额盖用节名也惟西京称天庆宫余悉为观于是州以承天应诏五年闰十月九日　诏曰近者告期中夕降圣皇闱昭示诲言□闻帝冑尊祖聿隆于显号奉先式焕于丕图鸿绪发源既彰于累积绵区设教用表于钦崇天下州府军监并于天庆观置
圣祖殿其殿内尊象及侍从并令玉清昭应宫降样其后遂着令诸州给闲田供斋厨藩镇十顷余七顷五顷官吏之官罢任并朝拜禁乘马出入遇天庆节士庶焚香庭中殿在观之昊天殿北建炎初罢玉清神霄万寿宫诏迎长生青华像赴观建炎三年十一月
高宗皇帝驻跸癸亥
列圣御容至自东京亦迎赴天庆奉安云
　　　　报恩光孝观
在府东三里九十四步隶会稽陈武帝永定二年舍宅建名思真观太平兴国九年州乞改额干明以从圣节祝
至尊寿　诏俞其请崇宁二年改崇宁万寿政和三年改天宁万寿置
徽宗本命殿号景命万年殿绍兴七年改报恩广孝十二年又改今额专奉
徽宗皇帝香火初天圣闲
章献明肃皇后敕遣中使修建用玉清昭应宫别殿小样将成羡材尚多中使谓主观道士曰当为奏陈别建道院于东偏道士唯唯而巳它日复言之又不对中使不怿遂巳道士者惜不知其姓名必贤者也
　　　　天长观
在府东南六里一百六十六步隶会稽唐天宝三载秘书监贺知章辞官入道舍宅置号千秋观七载改今额初开元十七年从群臣请以八月五日上降诞日为千秋节观盖用节名后改千秋节为天长地久节观名从之观尝有客道士携草屦数十緉坐观门有过者辄与之已而得屦者或有脚疾或骭疡着之皆顿愈竞相传布而道士已失所在故至今俚俗谓天长为草鞋宫殿上像设奇古传以为唐代所塑如麻姑浮丘伯等皆他宫观所无郡人谓之土宝又殿东有小铜钟范制甚奇声尢清圜远闻非凡钟比尝扑损匠者锯为大鏬声乃如故汝阴王廉潜作八分书于钟上惜其不为人所知今徙于他所矣
　　　　开元宫
在府南四里一百二步隶山阴唐开元二十八年建宫旧极闳广后多为民居所侵今所谓甲子巷者乃开元之六十甲子殿也
　　　会稽县
　　　　告成观
在县东南七里政和四年二月敕改禹祠为告成观靖康初元翰林学士翟公汝文守会稽作三清于正殿因设醮祭其青词曰臣闻吴天有目之所共睹尚绝形容上圣众妙之所圆成孰能体象敢以凡情之见解妄慕浩劫之高明深虑愚冥自贻诛谴伏念臣叨蒙覆焘粗识熏修每叹玄像之不传莫慰群伦之生敬力求绘素仰肖光仪用志历年仅成兹事今者甫尘丹陛获遂夙心窃惟高上至极之尊必示渊默无为之相写三清之垂拱用仿威神具万德之庄严出临霄极倘获上通帝所克简圣衷即乞颁降诸天普同供养咸瞻晬表永有依归臣尚恐粉墨既焚閟藏云阙复命工师再刻崇建琳宫流传飙欻之姿安奉告成之宇庶存下土以广真游臣誓愿历劫始终归诚道荫生身嗣续祗命玄科非敢萌纤毫侥福之心直以尽顶踵报天之实自称小兆臣翟汝文又作真武像尢极精致说者谓得天人粹温之气而阴威肃然初建殿于西北隅后以奉安　御书碑移殿西庑下南向殿之西南有井能愈疾一郡所崇事也余具禹庙事中
　　　　龙瑞宫
在县东南二十五里有禹穴及阳明洞天道家以为黄帝时尝建候神馆于此至唐神龙元年置怀仙馆开元二年因龙见改今额宫正居会稽山南峰嶂遒崒其东南一峰崛起上平如砥号苗龙上升台苗龙者不知其名唐初人善画龙得道仙去大抵龙瑞尢宜烟雨中望之重峰迭巘图画莫及故邦人旧语曰晴禹祠雨龙瑞旧有道士魏景晖能琴有行业绍兴中郡幕洛人李朴赠之诗云惟有弹琴魏道士抱琴横膝对斜晖朱希真敦儒颇称之
　　　　千秋观
在县东南五里干道四年八月安抚使史丞相浩奏移天长观旧额建其中为三清殿两庑分享前代高士东庑曰高尚之士西庑曰列仙之儒凡四十一人故俗谓之先贤堂前有阁牓曰镜湖一曲亭曰怀贺
　　　嵊县
　　　　金庭观
在县东南七十二里孝嘉乡道经云王子晋登仙是天台山北门第二十七洞天桐柏山洞中三十五里见日月下见金庭壁四十里唐高宗时赐名金庭观宣和七年改崇妙观旧传王右军舍读书楼为观初名金真馆后改金真宫至宋齐闲褚伯玉居此山三十余年后游南岳霍山复归谓弟子曰吾从此去十句当逝及期而终年八十有六【史言齐高帝迎之辞疾敕于剡白石山立太平馆居之与图经少异】真诰云上虞吴昙者得许承一瓢赠伯玉伯玉亡授弟子朱僧标历代宝之可受一斛唐先天闲遣女道士诣金庭观投龙因见此瓢遂持以进今观之东庑有右军肖像又有墨池鹅池
　　　　桃源观
在县城内东北四十步唐武德八年置号太清观后废汉干佑三年重置仍改今额
　　　诸暨县
　　　　干明观
在县西二里绍兴二十六年道士陈师惠建请于朝移旧干明观额
　　　余姚县
　　　　广福观
在县东七十步旧号　圣祖下院其址在县城内天圣中建熙宁二年用治平德音赐寿圣观额废于建炎兵火县以弓手旧营易其址广县治绍兴二十五年道士张袭明即所易新址重建三十二年以避
太上皇帝尊号例改今额
　　　　祠宇观
在县南七十里四明山汉人刘纲及妻樊夫人上升之地古有祠宇观唐明皇天宝三年以其地险远移观于瀑布下故俗谓之白水宫本朝政和六年　诏建　玉皇殿蠲其杂赋初唐末有高士谢遗尘隐于是山之南雷【今有大雷峰亦不知南雷何在】尝至吴中谓陆鲁望曰吾山有峰最高四穴在峰上每天宇澄霁望之如牖户相传谓之石窗故兹山名曰四明山中有云二十里不绝民皆家云之南北每往来谓之过云有鹿亭有樊榭有潺湲洞木实有青棂子味极甘而坚不可卒破有猿谓之鞠侯于是鲁望与友人皮袭美各赋诗九篇传于世然今虽山中居人皆不知此异境果在何处与华山之华阳武陵之桃源无异盖神仙所居可闻名而不可到也或谓山围八百里四面皆七十峰其说出于近世莫可得而考案今明州盖以此山得名而山实属会稽之余姚县正如霢州本以峨霢山得名而山乃属嘉州之峨霢县也又华州以华山得名华山高五千仞华州乃不见而同州反见之故语曰世闲多少不平事却被同州看华山亦此类也
　　　上虞县
　　　　天庆观
在县南一里太康中获金罍于上虞观井国朝祥符二年诏天下立天庆观县亦许之故赐今名
　　　新昌县
　　　　鼓山真圣观
在县西四里
　　寺院〔一〕
　　　府城
　　　　开元寺
在府东南二里一百七十步节度使董昌故第后唐长兴元年吴越武肃王建奏以开元复为大善寺而以此为开元寺盖处一州之中四□远近适均重闳广殿修廊杰阁大钟重数千斤声闻浙江之湄佛大士应真之像皆雄特工致冠绝它剎岁正月几望为灯市傍十数郡及海外商估皆集玉帛珠犀名香珍药组绣髹藤之器山积云委眩耀人目法书名画钟鼎彝器玩好奇物亦闲出焉士大夫以为可配成都药市建炎庚戌虏骑侵犯既退群盗投隙而至遂焚不遗一椽今七十年虽继兴葺尚未能复初武肃王有浙东以董昌第为开元而以昌生祠为天王院及是同时废于火亦有数焉
　　　　大中禹迹寺
在府东南四里二百二十六步晋义熙十二年骠骑郭将军舍宅置寺名觉嗣唐会昌五年例废大中五年僧居玄诣阙请僧契真复兴此寺并置禅院于北庑诏赐名大中禹迹且命契真居所置禅院寺门为大楼奉五百阿罗汉甚壮丽初释氏自达摩至慧能以来传禅宗然禅院皆寓律寺至百丈山怀海始创为禅居乃不复寓律寺契真亦怀海弟子是时禅寺虽创尚未盛行故犹寓禹迹北庑为禅院而巳凡寺院冠以大中二字皆废于武宗而复于宣宗者惟祥符非是绍兴末曾文清公卜居于越得禹迹东偏空舍十许闲居之手种竹盈庭日读书赋诗其中公平生清约不营尺寸之产所至寓僧舍萧然不蔽风雨惟食奉祠之禄假三两老兵给使令始终如一日公诗有曰手自栽培千个竹身常枕藉一床书盖寓居时所赋也
　　　　延庆院
在府东南五里二百二十六步唐大中十二年台州剌史罗昭权舍宅建
　　　　崇报院
在府东二里一百九十四步开运四年司农卿周仁邈之妻许及其子从徽舍宅建名报恩后改今额
　　　　大中祥符寺
在府东北三里二百步唐中和二年僧可（王舀）建号中和水陆院后改稽山罗汉院周广顺三年改保圣寺开宝七年改法云寺大中祥符元年改今额
　　　　圆通妙智教院
在府东南三里一百五十步开宝八年少卿皮文粲舍地建号观音院方唐之末皮日休避地吴越死焉其子光业为其国丞相裔孙公弼仕
国朝亦通显文粲光业诸孙仕于其国者新唐书据小说以为日休诛死盖误也熙宁闲太守赵清献公具　奏以祷祈之地赐额圆通绍兴初
车驾驻跸宣赐
御书金刚经板干道八年府又以祷旱疫有应闻于
朝加额妙智初有兴福院与圆通邻久废仅有一佛殿至是用主僧善超请并兴福入圆通或云圆通本兴福之观音忏堂后寖盛别为院而兴福日衰至无一僧乃并有之事之兴废有如此者亦可一叹也
　　　　永福院
在府东二百五十八步晋天福四年吴越文穆王建名光明院大中祥符元年改今额庆历八年七月初五日　朝旨永充天台教院有重建院记
　　　　隆教院
在府东一里三百四十六步太平兴国元年观察使钱像建号无碍浴院大中祥符元年改赐今额
　　　　景德院
在府东南六里七十四步唐天佑四年建号镜清开宝三年改福清院大中祥符元年改今额有十六观堂赵侍郎不流之先尝寓居侍郎实生于此及来为守兴葺之
　　　　明教院
在府东南五里四十六步建隆元年钱塘县令林仁宪舍宅建号弥陀院大中祥符元年改赐今额
　　　　旌教院
在府东南四里一百九十四步周显德二年钱承裔建号法华忏院开宝三年改宪台永寿院大中祥符元年改今额院旧植杏甚茂至今谓杏花寺
　　　　长庆院
在府东南一里二百二十八步宋永徽二年建本晋尚书陈嚣竹园因号竹园寺唐会昌五年毁废周显德五年僧德钦重建号广济院大中祥符元年七月改赐今额
　　　　善法院
在府东南四里二百二步晋天福七年吴越建为尼院号永宁　本朝大中祥符初改今额熙宁八年并尼入大庆以为僧院绍兴初秦鲁国贤穆大长公主寓第院中掊地得金涂铜塔
　　　　寿昌院
在府东南五里一百四十六步汉干佑三年建观音吉祥院开宝三年建佛殿景德二年改今额
　　　　广福院
在府东南六里七十六步太平兴国元年温州剌史钱偁之子熙陈舍园建号俱（月互）院俱（月互）西域语也盖钱氏所名及治平四年正月一日
英宗皇帝受徽号德音私造寺观及三十闲以上有佛像者以闻赐名寿圣寿圣盖
英宗诞节名也故僧寺名寿圣者所在有之一州或至十数初前代及
本朝有以诞节名寺观者如千秋天长天清承天干元之类虽闲有之然不多也至寿圣始遍及天下崇宁闲蔡京请郡置一寺观名天宁万寿盖权舆于此绍兴三十二年六月高宗皇帝内禅移寓　德寿宫上尊号曰
光尧寿圣太上皇帝是岁十二月　诏寺院宫观祠庙及乡里坊巷官私亭馆名有犯
寿圣及　德寿字者并回避又　诏天下寺观名寿圣者皆改为广福云
　　　　法济院
在府东南四里九十六步至道元年邑人陈建舍园为台州万年山廨院天禧三年赐院额
　　　　悟本院
在府东南三里三十四步唐干符二年张希刘审言共舍宅置号镜水院开宝七年改明心院又赐今额佛屋户上有题舍钱人姓名墨高去木一分许盖岁久摧剥风雨木朽而字以墨覆故独不动世传华州西溪有亭盖杜子美诗所谓郑县亭子者杜诗书板上墨字挺起尢高盖此类也
　　　　福果院
在府东南三里三十四步
右隶会稽
　　　会稽县
　　　　大善寺
在府东一里二百一十步梁天监三年民黄元宝舍地钱氏女未嫁而死遗言以奁中资建寺僧澄贯主其役未期年而成赐名大善屋栋有题字云天监三年岁次甲申十二月庚子朔八日丁未唐开元二十六年改名开元后唐长兴元年吴越武肃王别创今开元乃复大善旧名建炎中
大驾巡幸以州治为　行宫而守臣寓治于大善及移跸临安乃复以　行宫赐守臣为治所然岁时内人及使命朝攒陵犹馆于大善干道中蓬莱馆成乃止独太常少卿按行陵下寓馆焉庆元三年十一月寺僧不戒于火一夕煨烬惟罗汉天王堂浴院经院库堂仅存【寺有塔亦俱焚或发其塔中地得石刻乃越州龙兴寺宋太始元年唐大中元年造塔大宋淳化三年十一月火焚塔寺俱尽景德元年重建石刻中闲多断阙不可尽读案龙兴寺与今龙兴桥相近或谓提举廨舍是也疑龙兴塔既焚后人取废塔所葬舍利佛骨益以他舍利葬于大善塔耳以栋上字观之则大善自建寺以来未尝有被焚之事亦未尝名龙兴也】
　　　　报恩光孝禅寺
在府南二里二百二十二步宋元徽元年制法华经维摩经疏僧遗教等与法师惠基于宝林山下【即山亦名飞来山】建宝林寺时有皮道与舍宅连山造寺山之巅有石岫岫有灵鳗祷雨多应□有巨人迹锡杖痕会昌毁废干符元年重建因改为应天寺晋末沙门昙彦与许询玄度同造砖木二塔未成询亡久之岳阳王将至彦预告门人许玄度来也岳阳亦早承志公密示至州即入寺寻访彦望而曰许玄度来何暮昔日浮图今如故王曰弟子姓萧名（上下言）师何故以许玄度呼之彦曰未达宿命焉得知之遂握手命入室席地王忽悟前日造塔之事宛若今日由是塔益加壮丽崇宁三年八月诏改崇宁万寿禅寺三月八日又改崇宁为天宁每岁天宁节郡寮祝圣于此绍兴七年改报恩广孝禅寺俄又改广孝为光孝专奉
徽宗皇帝香火盖以本　天宁祝圣之地也旧有长老滋须者有高行会改当十钱为当五郡守召须及能仁长老密告之且曰闻二寺方大兴造有未还瓦木工匠之直而蓄当十钱多归可急偿之明日文字一出皆大折阅矣二人既归能仁呼知事僧告以将赴它郡之请凡有负者皆即日偿之于是出千余缗与之抵夜乃毕得者皆喜明旦遣侍僧问天宁则曰长老归自郡斋即以疾告闭方丈门熟睡至今犹未起也及令下须始以当五之数偿负能仁乃大愧服
　　　　大能仁禅寺
在府南二里一百四步本晋许询舍宅号祗园寺后废至吴越王时观察钱仪复建号圆觉寺咸平六年从知州事兵部员外郎康戬之请用承天节名改赐承天寺政和七年上后土号曰承天效法厚德光大后土皇地祇　诏天下承天僧寺皆改为能仁寺盖避后土号也是岁　　　诏建神霄玉清万寿宫以僧寺壮丽富瞻者改建而越以能仁为之石刻　御制宫碑奉安法堂上作朱漆楼阁严护正殿左奉长生大君右奉青华帝君侍立真人各二人侧殿奉韩君丈人又绘左右仙伯及从官于两序殿柱以金龙络之殿庭为醮坛殿门立二十四戟【用（金俞）石头钻金龙躔朱漆杆其杆上青下绿彩画云鹤蛟龙仍缀五色带五条每带缀一铜铃通长一丈二尺八寸】殿上设威仪【金钺玉斧五明扇九天宝盖神境锦伞飞空霓旌真境十绝灵旛朝天朱幢仙境绛节紫金垂云如意尺十种各二】筑亭行符水名仁济亭讲堂名道纪堂经藏名云章宝室赀产名道业天宁天应天符宁贶元成节各设醮醮多至千二百位自　京师降青词朱表御香守阍及洒扫用禁军文书八疾置守臣虽前二府但称管句百步内禁杂户及屠肆街衢责地分人扫除车檐及庖厨宴集音乐采捕刑狱之具皆有禁道士知宫副知宫皆降敕差名曰长贰气焰熏灼监司守臣通书启送迎交谒如等夷方是时泗守叶默建昌守陈并秀守蔡峦皆为神霄道士所讼得罪至流窜岁用名香朱丹币帛酒醴华果不胜数纸札尢多一取以千计皆池表歙表之类不许以他所产充数犹退易不巳遇特设斋道士衬钱自三十千至三百率无虚月
靖康内禅始稍减削　建炎中兴　赦书遂命神霄复为僧寺迁像设于天庆观而能仁寺复故州又有能仁院故郡人谓能仁寺为大能仁寺云
　　　　戒珠寺
在府东北六里四十七步蕺山之南本晋右将军王羲之故宅或曰其别业也门外有二池曰鹅池墨池其为寺不知所始陈太建二年有僧定光来寓寺中耳过其顶擎银像长立不卧寺之中为卧佛殿有所谓十大弟子者哀泣其□或候气或扪足而佛之父母亦在焉僧惠迪言方政和闲道家盛时有道士诘僧曰寺院乃祝寿之地乃为此状何也当闻于州毁之有僧出曰比见道宫进
天宁节祝　圣疏首列道德经若干卷经中乃云上将军居右言以丧礼处之死而不亡者寿强梁者不得其死死之徒十有三以其求生之厚是以轻死民至老死不相往来如此类皆何等语汝乃殊不避何也道士掩耳而去寺有上方院熙宁中郡守程公师孟与法云长老重喜来游喜能诗乃拟程公体坐上立成曰行到寺中寺坐观山外山程公大喜又有竹堂雪轩宇泰阁皆一郡登览之胜李参政汉老有雪轩诗曰四山环绕翠岧峣想见凌晨雪未消八万四千修月手不知何处琢琼瑶人推绝唱宇泰绍兴中为士子肄业之地常十余人策名巍科者相踵盖山川之秀有以相之寺南百步有题扇桥盖卖扇老姥所居云
　　　　光相寺
在府西北三里三百七步后汉太守沈勋公宅东晋义熙二年宅有瑞光遂舍为寺安帝赐光相额给事中傅公崧卿退居北海里第去寺最近数杖屦过之
　　　　能仁院
在府西北三里三百三十七步开宝六年观察使钱仪建太平兴国二年吴越给地藏院额大中祥符元年改承天政和七年五月改赐今额
　　　　广教院
在府西六里二百二十七步蕺山东麓院后山壁刻字有曰唐景福元年岁在壬子准敕建节度使相国陇西公生祠堂其年十二月十六日兴功开山建立盖董昌生祠也昌败祠废后唐天成四年吴越王钱镠梦神人求祠宇或言祠本古天王院有鱼池因建天王院大中祥符元年七月改通教院天圣初避
章献明肃皇后父名又改今额建炎末与开元寺同时废于火绍兴中院僧惠迪募缘再建佛殿西北隅山壁有陆少师题名石刻云卢骏元王源之吴廷瞻曹季明沈咏道孙元礼陈志行陆元钧自戒珠寺雪轩过竹堂登上方寻径到此政和八年三月二十八日元钧题卢公名天骥西安人以儒学进名重当世后避天字改名襄字赞元终于吏部侍郎时为浙东提点刑狱少师时为淮西提举常平咏道名时升为部酒官有文学卢公遇之如交友游览必与俱后以子贵赠至太师吴国公
　　　　妙明院
在府北三里一百七步开宝五年镇海军都指挥使陈志建吴越给光赞般若院额大中祥符元年七月改今额佛殿东南有八角石井旧尝有大珠夜风雨晦冥辄出照殿上及廊庑尽明或浚而索之弗得建炎兵乱有北客来居坠小儿死焉珠遂绝不出院本甚广今非复旧址矣
　　　　观音教院
在府西北三里一百二十七步干道九年有沈安中者舍所居请于府移会稽县界圆通妙智教院旧额建
右隶山阴
　　　会稽县
　　　　泰宁寺
在县东南四十里周显德二年建初号化城院又改为证道院建中靖国元年太师陆佃既拜尚书左丞请以为功德院改赐名证慈米芾书额寺门外筑亭曰庆显绍兴初
诏卜
昭慈圣献太后攒宫遂以证慈视陵寺而议者谓
昭慈将归祔
永泰陵因赐名泰宁禅寺其后
永佑
永思
永阜
永崇四陵修奉皆在其地故泰宁益加崇葺云
　　　　淳化寺
在县南三十里中书令王子敬所居也义熙三年有五色祥云见安帝诏建云门寺会昌毁废大中六年观察使李褒奏再建号大中拯迷寺淳化五年十一月改今额寺有弥陀道场杭僧元照书额门外有桥亭名丽句亭刻唐以来名士诗最多先唐时云门止有此一寺今裂而为四雍熙者忏堂也显圣者看经院也寿圣者老宿所栖庵也或谓云门寺本面东主秦望而对陶宴等山如列屏障会昌废寺后止存一小殿面南未毁遂因附益以为寺非复旧址而旧址乃多犁以为田绍兴中淮僧广勤为雍熙副院尝因牛足陷得小铜维卫佛像于田中盖古云门寺地也凡寺额冠以大中者舍大中祥符外皆唐宣宗时所复会昌废寺
　　　　雍熙院
在县南三十一里一十步初僧重曜于云门拯迷寺之西建忏堂号净名庵开宝五年观察使钱仪【俶之弟】广之为大乘永兴禅院【忏堂在今佛殿后法堂前当时观音像犹在】雍熙二年十月改赐今额绍兴元年六月赐故尚书左丞陆公为功德院【陆氏功德院本在证慈至是证慈改为泰宁奉　攒宫乃改　赐是院时方立法应　赐功德院者不　许用有　敕额寺院惟雍熙　特赐】院有吴越忠懿王在国时所贻书石刻其一曰报云门山净名庵长老重曜今差人赍到白乳茶三十斤棱瓷香炉一只衙香五斤金花合盛重五十两仍支见钱一百千文足陌可亲入忏保安遣此示谕不具押字付其一曰报越国云门山净名庵长老重曜昨据节度使钱仪申所请为官中入忏保安事具悉师心镜绝尘衣珠无类修释氏务三之训得净名不二之宗洎挂锡宝坊栖真玉笥节使素钦于景行远有来闻国家因罄于精诚遂可其请况奇峰正耸炎景斯烦非坐非行颇劳精进倾心引领尢媿忠勤今则再赐到乳茶三十斤乳香三十斤至可领也夏热想得平安好故兹告谕想宜知之不具押字付长老重曜此亦可略见钱氏下书境内之体钱氏自周世宗及
宋兴之后盖务尊戴中朝然其书犹不能无窃拟书诏之意故具载之院额钱惟治所书院前桥亭曰好泉亭亭扁盖陆少师所题取范文正公诗林无恶兽住岩有好泉来之句又有牧庵朝阳亭及范丞相纯仁兄弟章枢密楶曾舍人巩晁侍读说之江少卿纬廉博士布题名钱氏据旧史虽封吴越国王然初不言会稽别称越国于此见之史魏公家有当时金书法华经称钱仪为判会稽府则又有会稽府之称矣吴越□史又云逊王移居东府似又称东府也
　　　　显圣院
在县南三十里周显德二年于拯迷寺石壁峰前建看经院干德六年赐号云门寺至道二年九月改今额院后有王子敬笔仓实一眢井有经藏甚灵异中闲院尝无主僧者久之郡牧毁其法堂以修园馆然经藏犹如故今院复小葺绝无产业僧童赖经藏以给云
　　　　广福院
在县南四十里晋天福六年建初名上庵熙宁三年六月以治平　德音赐寿圣院额隆兴元年例改今额云门四寺相比广福最在其上小而秀邃可喜傍又有云泉云峰庵皆幽胜
　　　　大禹寺
在县南一十二里梁大同十一年建会昌五年毁废明年重建寺自唐以来为名剎西偏有泉名菲饮有亭覆之绍兴中王编修钰题名大字刻泉上
　　　　天华院
在县东六十里周广顺二年建号无碍浴院至道二年十一月赐名天华院吕文靖公有贺家湖上天华寺一一轩窗向水开之句今院乃在小市去湖差远不称此诗疑尝移建云
　　　　东山寿宁院
在县东二十五里宣和五年陆祠部傅所建初蔡京为党禁凡故二府臣寮名在元佑党者皆夺坟剎例更其名为寿宁陆左丞证慈院其一也政和中诏皆复赐之额亦复其故祠部适以家赀建东山院成遂请于州以寿宁名之方建寺时祠部年逾六十方手植稚松人或笑之及殁年九十松皆为乔木云
　　　　宝山证慈院
在县东七十二里曹娥镇曹娥庙之□米礼部芾书额证慈本陆左丞宝山功德院名后以
昭慈圣献皇后攒宫改院名泰宁而徙额于此
　　　　大中昭福院
在县南一百里唐元和二年宁贲禅师建会昌废大中八年文质禅师重建
　　　　妙峰寺
在县东七里唐光启元年蔡郇等于古灵山寺基建灵山寺大中祥符元年改赐今额
　　　　福庆寺
在县东南七十里晋将军何充宅也世传充尝设大会有一僧形容甚丑斋毕掷砵腾空而去且曰此当为寺号灵嘉充遂舍为灵嘉寺唐会昌五年废晋天福七年重建大中祥符六年改赐今额
　　　　隆庆院
在县东北二十里晋元嘉三年建号长乐寺会昌废建隆元年重建号兴福院大中祥符元年改赐今额
　　　　资寿院
在县东南七十里晋开运四年阮罗建干德二年吴越号资国院大中祥符元年改赐今额
　　　　护圣院
在县东四十里周显德元年建院有砖塔因号千佛塔院大中祥符元年七月改今额
　　　　广爱院
在县东南一百里汉干佑三年于古宝安寺基上建号德政院大中祥符元年七月改赐今额
　　　　崇仁院
在县东南一百里唐龙纪二年建号相国永泰禅院晋天福四年吴越改瑞峰院大中祥符元年改赐今额
　　　　资圣院
在县东四十里汉干佑元年建号证福院大中祥符元年七月改赐今额干道元年改为禅院
　　　　普济院
在县东北八十里孔浦后唐长兴四年建号兴福禅院大中祥符元年改赐今额
　　　　福圣院
在县东北八十五里纂风浦周广顺元年建显德五年吴越给延寿院额大中祥符元年改赐今额
　　　　庆恩院
在县东南九十里晋天福七年建周显德元年吴越给报恩院额治平元年改赐今额
　　　　灵峰院
在县南二十二里开宝九年观察使钱仪建号三峰院治平元年改赐今额
　　　　普济院
在县东四十里干德元年卢文朗建即晋鸿明禅师诵经之地将军何充累诣听经故号何山院干德三年改云济院治平二年改赐今额
　　　　净胜院
在县南二十里唐中和三年齐肇以其祖丞相抗书堂建号云水塔院治平二年改赐今额
　　　　渚修院
在县南一十八里周显德五年集惠大师建号福清塔院治平二年改赐今额
　　　　妙智院
在县东南二十五里晋开运二年建观音尼院今为僧院治平二年改赐今额
　　　　净住院
在县东北四十里齐永明二年建号静念寺会昌废汉干佑三年陆君泰重建治平三年九月改赐今额
　　　　广教寺
在县东二十五里晋开运四年建号善训寺治平三年二月改赐今额
　　　　澄心院
在县东六十里唐景福二年吴越武肃王建周显德五年改水心院治平三年二月改赐今额
　　　　华严院
在县东南七十五里咸通九年赐今额寺久废后移五云乡今方广院乃其子院尔
　　　　鹫峰院
在县东南七十里唐大中五年建天佑六年赐号金峰院治平三年二月改赐今额
　　　　延安院
在县东南七十里建隆元年建号护国保安院治平三年二月改赐今额
　　　　崇胜院
在县东南九十里晋天福七年建号保安院治平三年改赐今额
　　　　九莲院
在县东南七十五里建隆三年建号莲花院治平三年二月改赐今额
　　　　佛果院
在县东南八十里干德二年建号保福院治平三年正月改赐今额
　　　　清修院
在县东南八十里晋开运三年建号清泰院治平六年九月改赐今额
　　　　宝林院
在县南一百里元丰元年州以三界镇接待院奏请赐今额
　　　　化城院
在县东南四十里周显德二年于古皇城院基建
　　　　石佛妙相寺
在县东五里唐大和九年建号南崇寺会昌废晋天福中僧行钦于废寺前水中得石佛遂重建治平三年赐今额石佛今在寺中高财二尺余背有铭曰齐永明六年太岁戊辰于吴郡敬造维卫尊像凡十有八字笔法亦工案会稽未尝号吴郡【在隋尝名吴州然在此后百余年】此石佛既得之水中又一人可负之而趋者安知非吴郡所造而迁徙在会稽耶案天衣有维卫铜像云门雍熙又尝犁地得铜像亦维卫也盖古多作此像者
　　　　称心资德寺
在县东北四十五里梁大同三年建会昌中废大中五年观察使李褒奏重建称心在唐为名山与云门天衣埒宋考功之问守会稽时有游称心寺诗曰步陟招提宫北极山海观千岩递萦遶万壑殊悠漫乔木传夕阳文轩划清焕泄云多表里惊湖每昏旦问予金门客何事沧州畔谬以三署资来剌百城半人隐尚未弭岁华岂兼玩东山芝桂芳明发坐盈叹考功诗名冠冕一代李适以为自康乐以后推为绝唱此诗尢高绝信乎其似康乐也又有唐律二篇见集中云门天衣至今游会稽山水者必至焉惟称心在海隅独以僻远寺又芜茀故诗人骚客有终不一到者名亦晦而不彰岂独人才有不遇哉
　　　　明觉院
在县东三十五里剌涪山唐开元十八年建会昌毁废晋天福八年复建号大明院治平二年改今额有千岁和尚塔亦有碑而其说荒怪不可考质然院颇幽绝可爱院门下数诸峰如柳柳州所谓林立四野者入门石壁屹立盛夏爽然如秋
　　　　隆德崇善寺
在县南二十五里昌源故　皇叔祖信王琥功德寺庆元四年赐今额
　　　　崇福院
在县南二十五里
　　　　兴福院
在县南一里一百步晋天福五年观察使钱偁建号钱湖院大中祥符元年改赐今额今废
　　　山阴县
　　　　天章寺
在县西南二十五里兰亭至道二年二月内侍高班内品裴愈奏昨到越州见晋王羲之兰亭曲水及书堂旧基等处得僧子谦状乞赐御书收掌于书堂上建一寺舍焚修崇奉　宸翰特赐天章寺额淳熙十年重建御阁奉安
仁宗皇帝天圣四年六月十二日　宣赐
御书篆文天章之寺镌刻四字牌额又绍兴八年三月壬寅降到
高宗皇帝御书兰亭序石刻一本赐浙东安抚使孙近有近题跋勒石兰亭曲水右军书堂及画像至今皆在或谓
仁宗书此额时本书
真宗御集阁为天章之阁四字既成
圣意未惬再书之前本遂不用有内侍奏
章献明肃皇太后言越州天章寺天下名山今欲乞
皇帝更书一寺字易阁字以赐越州
太后与
上皆欣然许之此四字是也故老所传如此
　　　　天衣寺
在县南三十里晋义熙十三年高僧昙翼结庵诵法华经多灵异内史孟觊请置法华寺至梁惠举禅师亦隐此山武帝征之不至有翼公所顶戴紫檀十二面观音及梁昭明太子统遗举公金缕木兰袈裟红银澡瓶红琉璃砵至今具在又有金铜维卫佛像本西域阿育王所铸浮海而至梁武以施山中仪相甚伟今奉于西序宣和初　诏改僧为德士寺院为宫观铜铙铜像期以十日尽输官俄复命惟输铙而铜像悉获存故维卫像至今严奉焉寺有十峰堂以山之十峰为堂名山下又有双涧故曾文清公诗云布袜青鞋踏欲无看山看水未成疏十峰双涧尢奇处万壑千岩总不如淳熙七年　诏以　皇子魏惠宪王薨攒于山中设置卫守且岁时加恩泽有差云
　　　　法云寺
在县西北八里本名王舍城寺久废吴越王时有大校巡警见其地有光景乃复兴葺开宝七年改名宝城寺中允陆公仁旺及弟大卿　舍园地以益之大中祥符中改额法云建中靖国元年大卿之孙拜左丞请为功德院三岁度僧一人建炎初金虏入寇有三骑至寺主僧道亨不胜愤闭寺门击杀之尸诸门虏后骑至遂焚寺道亨婺州人在法云四十年度弟子三十二人寺焚复营葺不少挫未成而卒其后自修契彝继之乃成道泽又建观音殿钟楼经藏往时有重喜者不知何郡人为童子时拥篲扫廊忽涣然有省遂能诗有杰句元丰中居法云尝作诗曰地炉无火客囊空雪似杨花落岁穷拾得断麻缝破衲不知身在寂寥中
　　　　本觉寺
在县西北一十五里梅山后唐清泰三年节度经略副使谢思恭舍宅建号净明寺寺有云峰堂以曾文清公诗得名亦有曾公手书行记寺后有适南亭可以望海郡牧程给事建陆左丞作记又有子真泉
　　　　智度寺
在县西北九十五里后唐天成三年建周显德元年吴越改旃檀寺大中祥符元年七月改赐今额
　　　　云秘寺
在县北五十里梁大同十年将军毛宝舍宅建会昌毁废大中五年重建
　　　　宝寿院
在县西三十五里唐大顺二年建天禧三年造殿号清化院景德二年改赐今额
　　　　宝严院
在县西一百二十五里晋开运二年建纯一禅师寿塔汉干佑元年吴越给清化纯一塔院额大中祥符元年七月改赐今额
　　　　奉圣院
在县南二十五里唐开元十六年建为玄俨律师度僧戒坛院会昌毁废汉干佑二年吴越重建改明恩院大中祥符元年七月改赐今额
　　　　延福院
在县西六十里新安乡牛头山之麓晋天福三年置开宝六年钱氏给安国院额大中祥符元年七月改赐今额建炎中废于火绍兴五年重建干道五年始毕工有石庵惑禅师安禅之地景德初赠太傅陆公轸与卿士数人肄业于此尝遇大雪绝食累日陆公祷山神明日获二麂焉闻者叹异及陆公直集贤院来守乡邦遣衙校致祭书堂在寺之西北隅今寺僧犹能识其处牛头山产石可作假山其小碎者取为盆山尢宜草木皆葱蒨耐久与昆山所出相埒东坡先生所谓盆山不见日草木自苍然是也
　　　　宝寿院
在县西一百二十里唐贞元三年建周广顺三年吴越给永丰院额大中祥符元年改赐今额
　　　　长寿院
在县东北一十五里晋天福六年邹彦超建周广顺二年吴越给愿果院额大中祥符元年七月改赐今额
　　　　广济院
在县西北五十五里晋天福六年于古福寿院基上建号圣寿院开运元年改嘉宥院大中祥符元年七月改赐今额
　　　　报恩院
在县西一百二十三里干德四年宝珍舍地建号弥陀院大中祥符元年七月改赐今额
　　　　广利院
在县西一百二十里清化山开宝九年柳公训舍宅建吴越给清化西塔院额大中祥符元年七月改赐今额
　　　　慈恩院
在县西一百二十二里后唐长兴二年谢君彦舍地建晋天福七年吴越给永安院额大中祥符元年七月改赐今额
　　　　延寿院
在县西八十二里后唐天成四年建号普安院大中祥符元年改赐今额
　　　　等慈院
在县西一百十二里晋天福三年僧道山建号天长院大中祥符元年七月改赐今额
　　　　资教院
在县西一百二十一里晋天福七年建汉干佑元年吴越给城山院额大中祥符元年七月改赐今额
　　　　庆寿院
在县西六十五里开宝七年邵仁造舍山建号乌石院大中祥符元年七月改赐今额
　　　　集善院
在县西北二十五里太平兴国元年建
　　　　上方院
在县西北九十五里晋天福二年建
　　　　香林院
在县西四十五里汉干佑三年建号宝林院治平三年二月改今额
　　　　青莲院
在县西南七十里唐干符元年建号莲华院治平三年二月改赐今额
　　　　报恩院
在县西三十五里唐干符三年建崇宁五年重建
　　　　华藏院
在县西南二十五里唐咸通四年观察使王建号华严院治平三年改赐今额
　　　　安康院
在县西北九十三里后唐长兴元年建
　　　　福安院
在县西北九十二里后唐长兴元年于古栖隐寺基上建号资福院治平元年改赐今额
　　　　保安院
在县西北五十一里晋开运元年建号保宁院治平三年改赐今额
　　　　安隐院
在县西北一十里隋开皇十三年建唐武德中重修会昌毁废后唐清泰元年高伯兴等重建号赡养院治平三年改赐今额
　　　　崇教院
在县西九十里梁大同元年建寻废周显德五年镇海军都指挥使薛温重建号新兴塔院治平三年改赐今额院东一百步有越王城
　　　　普香教院
在县西北五十三里干德三年于古灵隐寺基上建开宝三年吴越给观音普闻院额开宝六年改赐今额
　　　　鹫台院
在县西四十五里晋干佑三年建号重台院治平三年二月改赐今额
　　　　资寿院
在县西一百四十里晋开运二年建号延寿院治平三年改赐今额
　　　　明因院
在县西南一百里晋开运元年建号遇明院治平三年改赐今额
　　　　寿星院
在县北九十七里后唐长兴元年陈司空舍宅建
　　　　永兴院
在县西北四十五里晋天福八年建
　　　　崇福院
在县西北五十里建隆三年衢州刺史朱仁干建号浴室院干德二年改法水院大中祥符八年十二月改赐今额
　　　　兴教院
在县东南一十五里晋天福四年建号道林院即鸟窠禅师道场治平二年改赐今额
　　　　兴教院
在县西一百一十六里晋天福五年建号兴善院治平三年改赐今额
　　　　惠悟院
在县西一百二十里周广顺元年建号全悟院治平三年改赐今额
　　　　显慈资庆禅院
在县西三十里兰亭皇佑五年枢密副使孙威敏公奏乞建坟寺赐额
　　　　广福院
在县西三十五里初僧思纯造香林寮治平四年赐寿圣院额绍兴三十二年例改今额
　　　　灵秘院
在县西三十里柯桥馆之□绍兴中僧智性创柯桥接待院初惟蘧蒢一厦日益增葺请于府移江北安昌乡灵秘废院额智性年九十余精神不衰犹能领院事淳熙十六年九月准尚书礼部符甲乙住持
　　　　龙兴寺
宋太始元年建号香严寺唐神龙元年改为中兴寺神龙二年改为龙兴寺初五王既诛张昌宗兄弟中宗反正复唐室称中兴故寺观有名中兴者巳而武三思用事五王及祸遂以为母子相继不得言中兴凡名号有中兴者皆改易如此寺是也然他郡犹有至今谓之中兴寺者婺之东阳是也或是初不曾用后诏或是睿宗以后中兴之名不可知也会昌五年毁废大中二年僧契真重建今废为提举司
　　　　大庆尼寺
在府城南三里三百步隶山阴西晋永康元年有诸葛姥日投钱井中一日钱溢井外遂置灵宝寺会昌毁废大中元年观察使李褒重建改今额及废显教院又并其尼入焉西偏别为教院用十方规制选名行尼主焉颇习经学励行业郡人称之显教院本名保越尼皆织罗为业所谓宝阶罗是也干道中以其院舍忠顺官而徙其徒于大庆又有善法尼院晋天福七年吴越所建名永宁大中祥符元年改额熙宁八年知州赵清献公以其幽迥非尼可居徙尼于大庆而院为僧坊又有观音尼院在县东南二十五里晋开运二年建今为妙智院亦僧居之山阴有宝积尼寺在县北五里干德四年观察使钱仪建名执慈寺大中祥符元年改额又有崇尼教院在县西北五里二十步周广顺二年吴越武肃王建名惠清院大中祥符元年改额今并废
会稽志卷第八
　宫观寺院〔二〕
　　寺院〔二〕
　　　嵊县
　　　　惠安寺
在县西一百五十步剡山之下晋义熙二年南天竺国有高僧二人入金华师道深弟子竺法友授阿毗谭论一百二十卷甫一宿而诵通道深遂赞法友曰释迦重兴今先授记遂往剡东卬山【东卬山今属新昌县】复于剡山立般若台寺猎士陈惠度射鹿此山鹿孕而伤既产以舌舐子身干而后母死惠度弃弓矢投寺出家后为名僧鹿死之处生草号鹿胎草会昌废咸通八年重建改法华台寺天佑四年吴越武肃王改兴邑寺大中祥符元年改赐今额
　　　　宣妙寺
在县西四十五里宋元嘉二年建号崇明寺会昌废晋天福四年重建治平三年改赐今额
　　　　安福寺
在县南六十里梁永明二年置唐会昌五年废景福元年重建
　　　　上鹿苑寺
在县西四十五里寺山自太白山来宋元嘉七年姚圣姑于西白山造寺赐披云院额会昌废咸通七年重建改咸通披云院晋天福七年吴越改披云寺
　　　　下鹿苑寺
在县西四十五里寺山亦自太白山来其上即披云寺宋元嘉二年建号灵鹫寺会昌废咸通十四年重建山有瀑布及龙潭寺治平元年改赐今额
　　　　明觉寺
在县南二十里梁大通元年智远法师建号禅林寺会昌废晋天福元年重建大中祥符元年改赐今额
　　　　禅惠寺
在县西二十里传者以为齐景明元年安南将军黄僧成家天雨钱舍以造寺号钱房院梁天监中改禅房寺会昌毁废咸通二年重建后改赐今额
　　　　福感寺
在县东二十五里晋天福四年建号报恩寺大中祥符元年改赐今额
　　　　实性院
在县西二百五十步唐干元中建号清泰院会昌废晋天福七年重建大中祥符元年改赐今额
　　　　宝积院
在县北三十里后唐长兴四年建号德兴院大中祥符元年改赐今额
　　　　龙藏寺
在县北四十五里梁天监二年建号龙官院会昌废咸通十四年重建浙东观察使李绅少年寓此肄业有绅所为碑存大中祥符元年改赐今额
　　　　普惠寺
在县西四十里齐永明三年建号赡养法华院会昌废干符六年重建治平三年改赐今额
　　　　普安院
在县东二十五里宋元嘉二年建会昌废后唐清泰二年重建
　　　　戒德院
在县西四十里齐永明三年建号光德院会昌废晋天福七年重建治平二年改赐今额
　　　　定林院
在县西四十五里宋元嘉二年建号松山院会昌废晋天福八年重建有响岩龙潭治平三年改赐今额
　　　　圆超院
在县西二百五十步院山与剡山相连旧曰灵岫庵晋天福六年建奉国院有观音灵异祈祷必应西庑有亭临双溪之上溪山胜绝政和闲衢人卢骏元天骥为提点刑狱行部至此命其亭曰挟溪题诗云孤亭瞰平野双溪分两腋野阔春风香溪晴照人碧骏元工诗能书札仕至吏部侍郎寺前崧岭之侧有俯山堂下瞰城邑前对群山昔人留题甚多邑士传诵一联云近离城市不多地高压楼台无限家莫知谁氏作也今堂废久矣
　　　　真如院
在县西四十里周显德三年建号宝寿院大中祥符元年改赐今额
　　　　尊胜院
在县东四十里宋元嘉二年建号厚山院会昌废咸通十一年重建久之又废晋天福六年重建治平三年改赐今额
　　　　天竺院
在县西二十里晋天福七年建号西明院大中祥符元年改赐今额
　　　　灵岩院
在县西七十里唐干符三年于茹兰禅师伏虎歇食岩下古石门寺基上建有石门龙潭
　　　　法祥院
在县东七十里宋元嘉二年建号延福院会昌废后唐清泰二年重建大中祥符元年改法朗后以犯
圣祖讳改今额
　　　　超化院
在县北二百步晋天福七年建号水陆院大中祥符元年改赐今额
　　　　瑞像院
在县东二百步唐景福元年吴越武肃王建
　　　　法华院
在县东二百步唐龙纪元年建
　　　　南岩廨院
在县东二百步唐龙纪元年建
　　　　清隐院
在县东七十里唐大中七年建号三峰院院后有山三峰故曰三峰治平三年改赐今额
　　　　大明院
在县西三十里晋天福七年建号资国大明院大中祥符元年改赐今额
　　　　证道院
在县西四十里晋开运元年建号五龙院后改今额院晋高僧白道猷道场山有龙潭
　　　　华藏院
在县东四十五里晋开运二年建号云峰院大中祥符元年改赐今额
　　　　皇觉院
在县西六十里汉干佑三年建号仙岩院大中祥符元年改赐今额葛仙翁钓台石梯在其傍
　　　　显净寺
在县西二十里齐永明三年建号青林寺会昌废后唐长兴元年重建大中祥符元年改赐今额
　　　　报恩院
在县西二十里唐干宁元年建号报德院大中祥符元年改赐今额
　　　　资福院
在县东二十里晋天福八年建号增福院大中祥符元年改赐今额
　　　　空相院
在县南四十里太平兴国元年建号开明院大中祥符元年改赐今额
　　　　悟空寺
在县西三十里周广顺元年于古乌流寺基上建号保安院治平二年改赐今额
　　　　安国院
在县西六十五里晋天福七年建号太平院治平三年改赐今额
　　　　明心院
在县北二里建隆二年陈邺舍宅建号黄土塔院大中祥符元年改赐今额
　　　诸暨县
　　　　大雄寺
在县西一里梁普通六年大智禅师建号法乐寺会昌废大中二年重建改报国寺后改赐今额
　　　　咸通保寿寺
在县西南一十一里唐大中八年僧神智建号大中圣寿寺咸通十年改赐今额寺牌实唐人书
　　　　永寿寺
在县南二里梁大同二年左仆射吴文宠舍宅建号延寿寺会昌废咸通十年重建后唐天成三年改长寿寺后改今额
　　　　化城寺
在县东北八十五里晋天福七年建周显德二年吴越给灵根寺额大中祥符元年改赐今额
　　　　青莲院
在县西一十八里天福四年建号碧泉院至道二年改赐今额
　　　　三学禅院
在县西六十里唐元和三年曹溪第四代灵默禅师建咸通六年赐五泄永安禅院额天佑三年改应干禅院后改今额自夹岩山峰并五泄溪至响铁岭尽属之
　　　　宝乘院
在县北二十里后唐同光二年吴越武肃王建号石佛院大中祥符元年改赐今额
　　　　永庆院
在县北五里唐天佑元年建号五峰院
　　　　法海院
在县南三里二百步唐大中八年僧神智建号保寿廨院大中祥符元年改赐今额
　　　　慈氏院
在县西北一十八里晋天福七年建号玉泉院大中祥符元年改赐今额
　　　　彰圣院
在县东南七十里唐咸通十四年建号古灵院大中祥符元年改赐今额
　　　　香杜院
在县南三十里隋楼世干舍宅建会昌废大中元年重建院有连理木咸通元年赐木连院额后改今额
　　　　云峰院
在县西南五十里唐中和二年长老可伏于蒋洞穴建大顺中赐灵洞翠峰院额后改今额洞名白云
　　　　安隐院
在县东北六十里唐咸通十二年建广明二年赐国庆院额后改今额
　　　　灵峰院
在县北六十五里后唐长兴二年建号溪山院后改今额
　　　　净观寺
在县西一里唐天佑元年建干德三年吴越给翠峰院额后改今额有范蠡祠相传云范蠡宅也山上有鸱夷井寺有
仁宗朝赐经二藏又有范文正公题诗石刻
　　　　修惠院
在县东北七十五里后唐长兴五年于古资圣院基上建太平兴国元年改精进院后改今额
　　　　三德院
在县北七十里唐贞元十四年智藏禅师建惠操禅师后复居此咸通八年赐额
　　　　智度院
在县北一里五十步唐景福二年建号香积院大中祥符元年改赐今额
　　　　保福院
在县东北八十里唐咸通八年建干符二年号保唐禹泉禅院又改保钱院后改今额
　　　　崇寿院
在县西南二十里干德二年建号宝泉院大中祥符元年改赐今额
　　　　崇胜院
在县东南四十五里唐贞观十五年千岁禅师开岩建会昌废大中重建咸平二年改华严般若院后改今额
　　　　延庆院
在县东南七十里唐贞观元年建有千岁禅师修行于此因号道场院会昌废咸通八年重建又号溪山院周显德五年改兴福永安院大中祥符元年改赐今额
　　　　法善院
在县西二十五里唐文德元年建号普广院大中祥符元年改赐今额
　　　　道林院
在县北七十里唐天佑元年于古宝华院基上建周显德四年吴越给泄岩院额大中祥符元年改赐今额
　　　　钟山院
在县南五十里梁普通中伏虎禅师住持之地唐咸通八年建
　　　　法藏院
在县东南八十里周显德二年建号官田院大中祥符元年改赐今额
　　　　延祥院
在县东北四十里晋天福七年建号清福院大中祥符元年改赐今额
　　　　咸通西岳院
在县东北六十里本丁令威炼丹之地丹井存焉梁朝僧法成建咸通八年赐额
　　　　药师院
在县西四十里唐咸通四年建广明元年赐额
　　　　荐福院
在县东七十里开宝四年建号报恩院大中祥符元年改赐今额
　　　　上普润院
在县东南二十五里本千岁和尚所居有小石岩上有文殊普贤像晋天福七年建号醴泉院后改今额
　　　　下普润院
在县东北二十五里太平兴国元年于古灵瑞院基上建号石井院后改今额
　　　　明教院
在县西南六十里晋天福七年建号仁丰院大中祥符元年七月改通教院天圣初以章献明肃太后家讳避通字如改通进司为承进司通州为达州诸州通判为同判通事舍人为宣事舍人之类是也余至
仁宗皇帝亲政皆复故惟通州遂为达州至今不复改如明教院额亦是也
　　　　净土院
在县北五里唐天佑元年法云大师建号五峰塔院大中祥符元年改赐今额
　　　　永庆院
在县南五十里周显德元年建号永光塔院大中祥符元年改赐今额
　　　　法云院
在县东五十里晋开运二年建号龙安院
　　　　化城院
在县东五十二里梁大同二年建会昌废开宝四年重建号紫岩院后改今额
　　　　慈光院
在县东四十里梁灵智禅师结庵之地唐咸通五年建号通化院后改今额
　　　　崇法院
在县西一里本唐白鹤观基开宝四年建号水陆院大中祥符元年改赐今额
　　　　显教院
在县西南七十里本唐忠国师道场晋开运四年建号忠山院大中祥符元年改赐今额
　　　　离相院
在县东南九十里晋天福四年于归一禅师塔院基上建号福田院后改今额
　　　　永福院
在县东南二十五里因梁武帝书堂基建号应国禅院有砚水井会昌废晋天福七年重建改今额有米元章礼部所书二碑
　　　　净住院
在县南六十五里唐永贞二年建号龙潭禅院会昌废建隆三年重建改安福院大中祥符元年改赐今额
　　　　崇教院
在县南六十五里唐贞观元年建玄寂禅师塔院会昌废周广顺元年重建高松院后改今额
　　　　清凉院
在县东南九十里汉干佑二年建号上林院后改今额
　　　　荐严院
在县北五十里唐咸通八年建号香严院后改今额院有台州剌史康希铣碑赵州刺史徐峤书
　　　　明觉院
在县东五十五里周显德四年建号灵峰院后改今额
　　　　栖岩院
在县西南五十里唐景福元年建号高峰院后改今额
　　　　净隐院
在县东南一百里晋开运三年建号崇化院后改今额
　　　　正觉院
在县东六十里晋开运元年建号菩提院后改今额
　　　　归寂院
在县西五十里唐天佑五年建号归寂塔院后改今额
　　　　宣妙院
在县北七十里唐咸通二年建号妙兴院后改今额
　　　　香林院
在县西南二十五里汉干佑三年建号松林院后改今额
　　　　云就院
在县北七十里晋天福五年建
　　　　梵惠院
在县西南四十里干德四年建号净福院后改今额
　　　　广福院
在县南六十里周显德三年建号鸿福院后改今额
　　　　资圣院
在县西二十五里唐天佑三年建号应干廨院皇佑元年改赐今额
　　　　普济院
在县北七十里干德五年建号通济院天圣元年闰九月改明济治平三年改赐今额
　　　　天曹院
在县西四十里开宝五年建
　　　　宝林院
在县南六十里晋天福四年于玄寂禅院基上建
　　　　云居院
在县南四十五里唐天佑六年鉴真大师建贞明四年赐越山禅院额治平三年改赐今额
　　　　解空院
在县东南九十里建隆二年建号法讶院后改今额
　　　　四果院
在县东北七十里晋天福三年吴越文穆王建号保安罗汉院大中祥符元年改赐今额
　　　　大历广福院
在县南四十五里本唐大历院绍兴三年僧道雄重建仍以大历寿圣为额三十二年改赐今额
　　　　嘉福院
在县南六十五里干德五年于怀静禅师院基上建号嘉善院后改额今废
　　　萧山县
　　　　祗园寺
在县西北一百步东晋咸和六年许询舍山阴永兴二宅建寺号崇化穆帝降制云山阴旧宅名曰祗园永兴新宅号曰崇化会昌废建隆元年重建寺有阁藏
仁宗皇帝御书后归宝文阁治平三年改赐今额
　　　　觉苑寺
在县东北一百三十步齐建元二年江淹子昭玄舍宅建会昌废大中二年重建赐名昭玄寺大中祥符中避
圣祖名改今额寺有大悲阁熙宁元年沈睿达辽为之记又作八分书字额四字笔意极简古阁后壁有毗陵戚舜臣水戚氏以画水名家此壁尢为识者所贵并睿达文及书谓之三绝或诋戚氏以为似印版水纸过矣
　　　　广化寺
在县南四十里梁大通二年建号法兴寺会昌废咸通十三年重建治平三年改赐今额
　　　　觉海寺
在县南四十里唐会昌元年建号政信寺五年废晋天福四年重建大中祥符元年改赐今额
　　　　慈云寺
在县西南四十里梁天监十二年僧宝志于许玄度宅基上建号开善资宝寺会昌废晋天福三年重建大中祥符元年改赐今额
　　　　惠济院
在县东北一百五十步晋天福五年悟真师于古崇□寺基上建号资国看经院太平兴国七年改惠通院治平三年改赐今额
　　　　净土院
在县西一里唐开宝五年于古善明寺基上建号弥陀院太平兴国七年改赐今额
　　　　正觉院
在县东五十步后唐天成元年吴越武肃王建号十善院院有浴室王丝父扆建谢绛为铭大中祥符元年改赐今额
　　　　广慈禅院
在县南七十里梁大同二年建号安禅寺隋大业十三年废晋天福七年重建吴越改保安禅院景德二年改今额寺多胜概范希文叶道卿元厚之沈存中施正臣唐彦猷晁美叔吴伯固皆留题其中又有柳郎中永题会景亭有分得天一角织成山四围之句永以乐府得名此诗虽不高亦不失为工也
　　　　真济院
在县南三十八里唐武德七年建会昌废晋天福六年重建吴越文穆王给兴国禅院额太平兴国七年改赐今额
　　　　和庆院
在县南六十五里唐天佑十六年建号龙门院大中祥符元年改赐今额
　　　　明化院
在县西一十二里后唐长兴三年吴越文穆王建号化度院景德三年改今额
　　　　开善院
在县东四十里晋天福元年建号资化院大中祥符元年改赐今额
　　　　净惠院
在县南三十五里晋天福八年建号妙缘院大中祥符元年改赐今额
　　　　广法院
在县西一十二里后唐天成元年建号六通救苦禅院大中祥符元年改赐今额
　　　　广福院
在县西南七十里后唐同光元年建号龙门护国院毁于建炎绍兴二十九年僧妙通重建巩大监湘为记大中祥符元年改赐今额
　　　　资教院
在县东一十四里晋开运三年建号崇真院大中祥符元年改赐今额
　　　　兴法院
在县东四十里梁大同三年建号大翔寺隋大业十三年废晋天福八年重建吴越改宝乘院大中祥符元年改赐今额
　　　　净土院
在县南八十里梁大同二年白敏将军舍宅建号白墅寺会昌废咸通九年重建大中祥符元年改赐今额
　　　　资福院
在县西一十二里周广顺元年建号妙福院大中祥符元年改赐今额
　　　　重兴院
在县西九十里本晋许征君岩下寺会昌废咸通十四年重建改赐今额
　　　　显教院
在县南一十五里干德二年建号崇福院旧有阁面众山曰环翠为士夫登览之所寺僧猒庸鄙客数至乃易为诸天阁与山相背无复旧观治平三年改赐今额
　　　　兴教院
在县南一百里唐天佑二年建号灵峰院大中祥符元年改赐今额
　　　　普惠院
在县南八十里唐天佑二年建号华严院大中祥符元年改赐今额
　　　　圣果院
在县西南四十五里唐咸通九年建号灵峰万寿院治平三年改赐今额
　　　　资利院
在县东三十里旧系白鹤接待院绍兴十五年僧请于府乞以回向资利院旧额归焉
　　　　栖真院
在县南七十里汉干佑二年建号福安院治平三年改赐今额
　　　　兴善院
在县东五十里晋天福三年建号新兴院治平三年改赐今额
　　　　灵峰院
在县南八十里周显德六年建号郭峰院治平三年改赐今额
　　　　法印院
在县南九十里周显德二年建号法华院治平三年改赐今额
　　　　六和院
在县南六十里汉干佑元年建号六通兴福院治平三年改赐今额
　　　　崇因院
在县南六十里汉干佑二年建号崇明院治平三年改赐今额
　　　　隆兴寺
在县西一里旧系接待院干道五年僧请于府乞以隆兴寺旧额归焉
　　　余姚县
　　　　龙泉寺
在县西二百步东晋咸康二年建唐会昌五年废大中五年重建咸通二年改今额龙泉在寺山王荆公有绝句所谓四海苍生待霖雨不知龙向此中蟠今有大字刻于泉旁盖后人仿公书为之非真笔也
高宗皇帝巡幸时泊　御舟于亭前江中寺又有碑乃虞世南撰武后天授中布衣董寻书世南止曰虞南盖避太宗讳案太宗在位时群臣皆不避其名如虞世南苏世长李世绩等是也世绩至高宗初乃去世字止曰李绩犹用古礼卒哭乃讳之文世南卒于太宗时未尝单名南此碑盖书人追去之也
　　　　九功寺
在县西一十五里齐建元中越州刺史荣颖舍宅建号休光寺会昌废大中十二年重建周显德五年吴越武肃王修改今额
　　　　圆智寺
在县南一里齐永明元年建号禅房寺唐天宝四年改大法寺会昌废咸通元年重建大中祥符元年改赐今额
　　　　建初寺
在县南二百步晋大和元年建号平元寺会昌废周显德四年重建吴越改兴元寺大中祥符元年改赐今额
　　　　普满寺
在县东北一十五里周显德六年建号灵瑞塔寺大中祥符元年改赐今额
　　　　广安寺
在县西北五十五里唐干宁三年建号报恩寺寻废汉干佑二年重建大中祥符元年改赐今额
　　　　长庆院
在县东北三十五里唐长庆四年建号柯城道场院会昌废大中二年重建天佑六年吴越改今额
　　　　罗汉院
在县东一里三十步梁大同元年建号栖闲院会昌废周显德四年高景淮重建改赐今额
　　　　应天镇国禅院
在县西一里龙泉山之上唐大中五年何延竦等建号圣德禅院咸通十五年改赐今额
　　　　悟法院
在县西南六十里梁天监元年建会昌废大中元年重建号四明寺天佑八年吴越改东明禅院大中祥符元年改赐今额
　　　　普济院
在县东北六十里唐大中元年建号上林院大中祥符元年改赐今额在上林湖山之西麓俗谓之西寺山势回抱地学者多称之以为可亚四明之天童山陈康肃公为漕案行窑所尝来游有诗云山远峰峰碧林疏叶叶红凭栏对僧语如在画图中今刻石寺中
　　　　隆庆院
在县东北六十里梁大同元年建号上林院唐文德元年改仙居院大中祥符元年改赐今额俗谓之东寺山有仙人迹深寸又有净圣泉大旱不枯谢师厚景初题诗邑中颇多其上林湖山诗云山水有奇秀何必耳目亲兹地世未知偶游良可珍平湖瞰其中翠巘围四垠青松千万植落瀑如悬巾佛庙耸殿塔装点绘画新清溪与断崖水石声磷磷峰巅见沧海日出常先晨花草时节异宁问秋夏春陵谷千万古岂无称道人得微言不信又恐远故堙樽酒且乐我醉来事事均题观仙居山瀑布云落泉下峭壁斗绝千万丈溅急雪片飞望若匹练广曲岭隔青林三里巳闻响其旁有巨石平润可俯仰愚俗所不道我辈偶来赏须期秋色清攀萝将尔上师厚希深之子一代名士诗尢得名欧阳文忠公梅圣俞王文公皆推之黄鲁直娶其女自言从谢公得句法
　　　　宝积院
在县西三十五里晋天福六年建号保安院大中祥符元年改赐今额
　　　　广教院
在县西北四十五里晋天福六年建开山僧于土中得石佛五尊奏请赐号瑞明大中祥符元年改赐今额
　　　　西福昌院
在县东北三十五里周广顺元年建号乌山资福院大中祥符元年改永安院政和元年以寺犯陵名改赐今额
　　　　普明院
在县西北三十五里汉干佑元年建号松山报恩院大中祥符元年改赐今额
　　　　东福昌院
在县东北七十里唐长庆四年建会昌废大中二年重建吴越给永寿院额大中祥符元年改赐今额
　　　　建福院
在县西北三十五里梁天监元年建号天香院隋大业元年毁周显德二年重建改天华院大中祥符元年改觉朗院崇宁元年改赐今额
　　　　普圆院
在县南三十五里后唐清泰元年建号化安院大中祥符元年改赐今额
　　　　法性院
在县东二百三十步晋天福七年邑人于古大宁寺基上建有大士像随潮而至父老迎寘于院改观音院大中祥符元年改赐今额
　　　　静凝教忠寺
在县西北五十里本号姜山院祠一女子曰孟姜不知何世人也俗传缪妄可笑会昌废晋天福二年重建改报国兴福院大中祥符元年改静凝院隆兴元年李庄简公家请为功德院增教忠二字
　　　　清果院
在县东北七十里晋天福七年建号鹿田院治平三年改赐今额
　　　　禅慧院
在县东北七十里晋天福七年建号精进院治平三年改赐今额
　　　　明真院
在县南三十里灵源山后唐长兴元年建号四明院治平三年改赐今额
　　　　双林院
在县东南四十里唐天佑元年建号双桐院治平二年改赐今额
　　　　正觉院
在县南二十五里唐天佑元年邑民邵辩舍山建会高丽僧永干游方至此乃请居焉为开山祖晋天福中吴越文穆王给昭觉院额治平三年改赐今额
　　　　极乐院
在县南一里汉干佑元年建号弥陀院治平三年改赐今额
　　　　超果院
在县西南一十五里唐天佑元年建号越安院治平三年改赐今额
　　　　普安院
在县南一十五里晋开运二年建号兴安院治平三年改赐今额
　　　　慈圣院
在县南七十里晋开运二年建号白云院治平三年改赐今额
　　　　嘉福院
在县东北四十里
　　　　报先院
在县南五十里绍兴二十一年主奉吴王祠事乞移东京报先院额建
　　　　胜果院
在县东北三十里绍兴七年右从事郎张昉乞移应天府胜果院额建昉文定公曾孙
　　　　地藏尼院
在县西南一里
　　　上虞县
　　　　等慈寺
在县东一里梁天监二年建始曰化民院后改上福禅院会昌毁废咸通元年重建后唐长兴四年改上福寺大中祥符元年又改等慈后废于火长老智策台州人道誉甚盛自号涂毒岩主既至等慈首创三门极于闳壮
　　　　长庆寺
在县北四十里咸通二年建号永寿寺大中祥符元年改赐今额
　　　　兴教禅院
在县西南四十里唐干符六年建号建福院天佑三年吴越改象田禅院太平兴国九年改赐今额
　　　　戒德院
在县西北五十里唐大中十年建咸通九年赐名义让寺治平二年改赐今额
　　　　上乘院
在县西南七十里在唐为休光寺大善道场嘉猷禅师奏建会昌毁废大中五年三白和尚道全重建咸通九年更为大兴善禅院越州观察使李郢书额治平三年改赐今额
　　　　智果院
在县东十里后唐清泰元年建号建福院大中祥符元年改赐今额
　　　　国庆禅院
在县西南五十四里唐元和四年安禅师建咸通九年赐今额即谢太傅故宅也
　　　　明教院
在县西北二十里后唐清泰元年建号仙寿院大中祥符元年改赐今额
　　　　重明院
在县西北四十里唐大顺二年于古兴善寺基改建寻赐机证禅院额其额用绢素书今存同光四年吴越改给今额
　　　　普净院
在县西北七十里晋天福七年号报恩院大中祥符元年改赐今额
　　　　法果院
在县西南五十里晋天福六年建号含珠院初闽僧从契栖隐于此邑人冯实为创禅斋焉大中祥符元年改赐今额
　　　　栖禅院
在县南三十五里唐开成三年建号钱溪院会昌废光化元年重建天复三年吴越改钱溪罗汉院大中祥符元年改赐今额
　　　　咸通宝泉院
在县南五十里唐大中七年建咸通六年赐额
　　　　智度院
在县西南三十里晋天福七年建号光相院旧寺在黄茆岭下和尚山之巅遗址宛然寺之未迁也钟磬之声与今寺之山相应后乃迁此大中祥符元年改赐今额
　　　　诸林院
在县东南七里后唐长兴三年建汉干佑二年吴越给额
　　　　胜因院
在县南六十里晋天福七年建号永清院大中祥符元年改赐今额
　　　　澄照院
在县南四十里晋天福二年建号凉泉院大中祥符元年改赐今额
　　　　东资圣院
在县东南十五里晋天福八年建号圣寿院大中祥符元年改赐今额
　　　　法界院
在县北一十里唐咸通二年建后唐同光二年吴越给利济院额大中祥符元年改赐今额
　　　　栖仁院
在县南三十五里唐天复三年僧行先建晋天福七年吴越给额
　　　　太岳院
在县南五十里本晋白道猷结庵之地后唐清泰元年陈师益等建
　　　　干符报恩院
在县南四十里唐干符三年建
　　　　明因院
在县东南一十里晋天福五年建开运四年吴越给福泉院额治平三年改赐今额
　　　　瑞像院
在县西南一十五里晋天福六年于古南源院基上建开运四年吴越给额
　　　　西资圣院
在县南五里唐咸通七年姜进思舍地建八年给额
　　　　海惠院
在县东南十五里晋天福七年建汉干佑二年吴越给仙凤院额治平三年改赐今额
　　　　化度院
在县东南一十里晋天福五年建号云溪院大中祥符五年改赐今额
　　　　广教院
在县西四十里开宝四年有僧筑庵山下镇国军节度使□事治因建为寺易名保安治平三年赐今额国初尝置官窑三十六所于此有官院故址尚存
　　　　奉国报恩院
在县西南二十五里唐光启二年建
　　　　广明宝盖禅院
在县南五十里唐广明二年建
　　　　净众院
在县西北五十里晋天福四年建赐名见明院治平二年改赐今额
　　　　福祈禅院
在县西北三十五里晋天福四年建
　　　　福仙院
在县西北三十里唐咸通八年建
　　　　涌泉院
在县南二十里汉干佑二年建
　　　新昌县
　　　　宝相寺
在县西南一十里齐永明中僧护凿石造弥勒像建寺号石城至梁天监十二年像始成身高百尺刘勰作记唐会昌五年建三层阁改寺曰瑞像阁大中祥符元年赐今额以岁久倾圯淳熙元年僧智高一新之汉嘉所谓大佛者高千尺过此殆十倍黎阳大佛者又加大焉尝亡盗数人捕不可得久之乃于佛耳中获之
　　　　云居寺
在县东北三十里宋元嘉二年建会昌毁废晋天福九年吴越重建号石门寺大中祥符元年改赐今额
　　　　大明寺
在县东北二十五里昔沙门法干支道林白道猷下筑东（山卬）山晋隆和元年赐号东（山卬）寺会昌毁废后唐同光元年重建后徙高砩大中祥符元年改赐今额
　　　　七宝院
在县西南五里旧号元华寺齐永明中盂兰法师建会昌废晋开运三年赵仁爽见岩龛有石佛千身重建院宇改千佛院大中祥符元年改赐今额
　　　　福圣院
在县北八十步周显德元年僧昭度建五年吴越给无碍浴院额大中祥符元年改赐今额
　　　　宝严院
在县西九十步晋开运二年赵仁爽建汉干佑二年吴越给释天院额大中祥符元年改赐今额
　　　　慧云院
在县东南六十里唐会昌六年僧师佑建后唐清泰二年吴越给九岩院额大中祥符元年赐今额东庑有水出石罅闲名蒙泉
　　　　兴善院
在县西南四十里晋太康十一年西域僧幽闲卜筑于此号新建寺会昌废大中元年重建广明元年赐号兴国禅院治平三年改赐今额
　　　　祖印院
在县西南二十里宋元嘉中建号南岩院会昌废咸通八年重建大中祥符元年改赐今额
　　　　广福院
在县东南六十里周广顺元年大寂禅师德韶建号天姥院至道三年改赐今额
　　　　沃洲真觉院
在县东四十里方新昌未为县时在剡县南三十里居沃洲之阳天姥之阴南对天台山之华顶赤城北对四明山之金庭石鼓西北有支遁养马坡放鹤峰东南有石桥溪溪源出天台石桥故以为名晋白道猷竺法潜支道林干兴渊支道开威蕴崇实光诚斐藏济度遑印皆尝居焉会昌废大中二年有头陀白寂然来游恋恋不能去廉使元微之始为卜筑白乐天为作记以为东南山水越为首剡为面沃洲天姥为目其称之如此旧名真封寺不知其始治平三年赐今额
　　　　列翠院
在县西南二十里宋元嘉二年建唐咸通八年赐额
　　　　鹫峰院
在县东南六十里本号灵岩院唐天宝三载建会昌废后唐清泰二年重建嘉佑七年改赐今额
　　　　天宫院
在县东北三十里本号灵居院梁普通元年建会昌废大顺元年重建治平三年改赐今额
　　　　华藏院
在县东南六十里本号龙岩院唐龙纪元年僧文肃建治平三年改赐今额
　　　　昌法院
在县东四十里本号灵庆院周广顺元年建治平三年改赐今额
　　　　保福院
在县东一十五里本号遵德保安院周显德三年建治平三年改赐今额
　　　　香林院
在县东北三十里本号默林院周显德四年建
　　　　普润院
在县西三十五里晋天福六年建号华严院后改清潭院治平三年改赐今额
　　　　普门院
在县东三十里本号观音院晋天福八年建治平三年改赐今额
　　　　方广院
在县东北一十五里元号华严院干德六年建治平三年改赐今额
　　戒坛
开元寺昭庆戒坛咸平四年寺僧晓原立浮屠之法必受戒二百五十乃成为桑门不然虽巳祝发或巳说法为人师犹谓之沙弥而巳所谓高沙弥者是也戒坛举天下财二三所往往行数千里受戒其后寖多今处处有之会稽戒坛在开元寺赐额曰昭庆遇
圣节则开以传度其徒以为盛举有临坛僧二十余皆推择有行业者府为给帖初戒坛四面皆为天王及日月星宿之象而僧践其上宣和初　诏禁之皆毁去然近岁创者亦复有之矣
尼戒坛在大庆寺大殿之后
道戒坛每年　圣节就天庆观三清玉帝大殿
　　接待
会稽樊江接待院
平水石碑头接待院承节郎马正卿造
太平山接待院本谢敷旧隐从事郎钱筠年于进士锺邦俊所舍基内盖造法堂库堂三门仍买田办供邦俊又自盖造僧堂及买田并柴山
山阴虹桥接待院绍兴五年僧法宥师觉募缘盖佛殿及建藏
三江玉山观音堂接待院
嵊县黄沙接待院
诸暨中浦接待院绍兴初临安府灵芝大智律师元照创立庆元元年监左藏西库吕昭亮买田办供又募众盖造佛殿法华忏堂三门浴室厨库等
紫岩岳厨接待院
新昌开岭接待院
余姚西横河接待院
仙亭接待院
　　施水
稽山门施水坊
攒宫步观音忏堂施水坊
昌源施水坊
常喜门外跨湖桥施水坊
沉酿堰施水坊
梅市真隐施水坊
九里施水坊
会稽志卷第九
　山
　　府城
　　　卧龙山
府治据其东麓隶山阴旧经云种山一名重山越大夫种所葬处太平御览种山之名因大夫种以语讹成重也寰宇记隋开皇十一年越国公杨素于种山筑城自隋汔唐即山为州宅吴越□史云逊王倧于卧龙山西寝后置园亭栽植花竹周遍高下旦暮登临汔于四时倧能为歌诗亭榭闲纪录皆满卧龙山名始见于此
国朝康定初范文正公撰清白堂记云会稽府署据卧龙山之足北上有蓬莱阁嘉佑末刁景纯撰望海亭记云越冠浙江东号都督府府据卧龙山为形胜山之南亘东西鉴湖也山之北连属江与海也周连数里盘屈于江湖上状卧龙也龙之腹府宅也龙之口府东门也龙之尾西园也龙之脊望海亭也先是越句践刱飞翼楼取象天门东南伏漏石窦以象地户陵门四达以象八风因山势畚筑为城一千一百二十步至唐人以楼址为望海亭其后亭阁峥嵘踵起相望与其山川映带号称仙居【元微之夸州宅示白乐天诗云谪居犹得小蓬莱乐天答云大夸州宅似仙居微之题望海亭云湖山四面争气色旷望不与人闲同东坡诗云卧龙盘屈半东州秦少游诗云共蹑丹梯上卧龙佗诗多不悉载】山西北幽径蔽亏傍皆丛篁灌木其地缺齾不整传云大夫种墓曩因潮水穴山后失其尸也前太守申约束止樵采务在封殖以为军府芘映然百年乔木成章者可数园林竹树虽敷荣擢秀大抵多比岁所植也地出佳茗以山泉烹瀹为宜【景佑中蒋吏部堂闵山序云府山一名卧龙为一境形胜予视事之明日见其竹树零悴仅有半在问吏曰为昔人剪伐使然自谓非予守土此山殆将童矣于是申约束止樵采作闵山诗云东南亘群山形气或断续兹山穷崭绝孤峙越之腹呼吏对泉石申禁护林麓熙宁十年程给事公辟植松千余章于山上秦少游怀乐安公唱和诗序云昔乐安蒋公以山富草木樵苏所采为令于公府止之湖地沃衍田于豪夺为表于朝廷复之又废山西淫祠引湖流为流觞曲水闻山水闲棹歌之诗至今称焉程公能述乐安公之志狂枝恶蔓斩薙以时秀甲珍芽无得辄取春秋佳日开池（上竹下御）具舟舰与民共游而乐之隆兴二年吴给事芾□卧龙山草木记云越城八面蜿蜒奇秀者卧龙山也山之阳州宅据其下是宜林木丛茂乃大不然驱铃下卒辇粪壤除椔翳种竹万竿桃李千本方将艺茶于秋栽松于冬植花卉于春以尽复旧观而予还朝矣饬吏枚数竹之数今所植外具待七百余根并列于碑阴大夫种墓旧亡其处舆地志云种山西缺处是也范公清白堂记云山岩之下获废井视其泉清而白色味之甚甘以建溪日铸卧龙云门之茗试之甘液华滋说人襟灵张伯玉蓬莱阁诗自注卧龙山茶冠吴越】
山南旧传白楼亭今遗址无所考山巅城隍祠其西南越王台下为威果营营有乌龙井连营居民栉比为卧龙坊【旧经引孔晔会稽记云种山南有白楼亭江夏太守宋辅于此立学教授沛国(钦宗庙讳)俨避地至会稽闻陈业贤往候之不见临去入交州留书系白楼亭柱而别世说又云许玄度孙兴公共于此商略古今贤达支道林闻之云二公故自有才情注白楼亭在山阴临流映壑十道志云白楼山飞翼楼山南头也白楼一作百楼盖种山之南先有白楼亭故山亦以此名信如志言飞翼楼山南头今望海亭即其地也或云自山西百余步出常喜门今尚有白楼堰云自吴越以后山以卧龙着故他名寖泯】
　　　山
在府东南二里二百七十二步隶山阴一名飞来一名宝林一名怪山旧经云山远望似形故名越绝云山句践所起游台也东南司马门因以灼龟又仰望天气睹天怪也台高四十六丈周五百三十步吴越春秋云城既成琅邪东武海中山一夕自来故名怪山寰宇记又云山下有东武里即琅邪东武山一夕移于此东武人因徙此故里不动山巅有巨人迹锡杖痕灵鳗井多宝塔游台一名观台唐徐季海诗云兹山昔飞来远自琅邪台孤岫形在深泉鳗井开李公垂诗云一峰凝黛当明镜千仞乔松倚翠屏元微之诗云一峰墺伏东武小两峰斗立秦望雄自郡斋南望屹然相对其浮图侵云汉张伯玉有清思堂雪霁望飞来山诗云隐几高堂上坐对飞来峰梵塔倚天半楼台出云中又题寺壁云一峰来海上高塔起天心秦少游录宝林事实云越城凡三山能与秦望山为主客者卧龙宝林蕺山也其城南左右数十里疾驰屹立皆属于秦望又率其左右之山因鉴水谒于越城卧龙为郡守所治蕺山少东不能正受秦望之谒盖越之形势自卧龙而下未有如宝林者今寺名报恩光孝禅寺绍兴初以
濮安懿王园庙寓焉
【山旧传有圣母阁灼公冢许玄度书堂迹皆泯以井有灵鳗一名灵鳗岫昔有老僧旦暮凿是山镌錾不绝又加以火灼醋淬岩崖几尽故蒋吏部堂诗云闻之有苾刍岁久苦刓刻凿声响深崖火烬淬层壁平为土木基蔑有苍翠色金粟千亿身窣堵百余尺】
　　　蕺山
在府西北六里一百七步隶山阴旧经云越王嗜蕺采于此山故名晋王右军羲之故居也案羲之传尝在蕺山见一老姥持六角竹扇卖之羲之书其扇各五字姥初有愠色因谓姥曰但言是王右军书以求百钱姥如其言人竞买之佗日姥又持扇来羲之笑而不答今山下有题扇桥墨池鹅池戒珠寺寺有右军祠堂唐衢州剌史赵璘直寺碑云句践故城东北三里有山曰蕺蕺蔬类也传云昔越君所嗜常采于此遂用名之
　　　火珠山
在卧龙山隅小而圜绝类龙颔之珠为浙东提刑廨上有稽山阁西有识舟亭今废
　　　阳堂山
在府南二里二百四步隶山阴一名鲍郎山山西有鲍郎祠【旧经云鲍郎东汉人名盖生好猎死葬于此儿忽梦郎更生急开棺视之尸俨然但无气尔人事之颇有灵验事见郡国记寰宇记】
　　　峨霢山
在府东二百九步隶山阴
　　　白马山
在府东北三里三百一十六步隶会稽
　　　彭山
在府北三里三百一十六步隶会稽旧经云昔彭祖隐居之城也有助海侯庙
　　会稽县
　　　会稽山
在县东南一十二里周礼扬州之镇山曰会稽山海经云会稽之山四方上多金玉下多砆石勺水出焉史记云禹会江南计功而崩因葬焉命曰会稽会稽者会计也注禹到大越上苗山爵有德封有功因更名曰会稽吴越春秋禹还大越登茅山以朝四方群臣乃大会计治国之道内美釜山别镇之功外演圣德以应天心遂更名茅山曰会稽之山舆地志云会稽山一名衡山其山有石状如覆釜亦谓之覆釜山十道志云会稽山本名茅山一名苗山一名涂山禹行天下会稽名山因地为名吴夫差入越王以甲楯五千保会稽山太平御览会稽之山古防山也亦名茅山又曰栋山越绝云栋犹镇也即扬州之镇山三国志虞翻曰南山攸居实为州镇隋开皇十四年诏会稽等山并就山立祠唐开元十四年封四镇山为公会稽南镇曰永兴公唐地里志会稽县有南镇永兴公祠即此山也自经史地志所著曰苗山曰茅山曰衡山曰釜山曰防山曰覆釜又曰栋山亦曰南山实一山也东北接观岭其上有盘石屹立曰降仙台一曰苗龙仙人台永兴公祠之侧有茗坞淘沙径思古亭遗址山南别峰曰石伞峰之下有唐齐抗书堂范蠡养鱼池山西北五里即禹井禹庙今为告成观又西百余步有大禹寺菲饮泉【山与宛委相接宛委山即禹穴号阳明洞天案旧经引吴越春秋东南天柱号宛委乃禹藏书处在会稽山南三里则宛委别一山也又旧经云会稽山周回三百五十里盖总言东南诸山之隶会稽郡者如晋王彪之刻石山赞云会稽刻石山宋何太祖庙讳得云居会稽秦望山然则刻石秦望皆可以会稽山名之泊宅编云会稽东南巨镇对案梅李尖山谓之笔案其周回六十里此又兼言宝山也然则会稽云者诸山之通称尔】
　　　秦望山
在县东南四十里旧经云众岭最高者舆地广记云秦望在州城南为众峰之杰秦始皇登之以望东海宋何(太祖庙讳)居会稽秦望山山有飞泉西起学舍即林成援因岩为堵别为小合室寝处其中又于山侧营田二倾讲隙从生徒游之太平御览云山在州城正南涉境便见秦始皇帝登山以望南海自平地取山顶七里悬磴孤危峭路险绝攀萝扪葛然后得至山上无甚高木当由地迥多风所致山南有谯岘中有大城王无余之旧都也句践语范蠡曰先君无余国在南山之阳社稷宗庙在湖之南山有三巨石屹立如笋龙池冬夏不竭俗号圣水傍有崇福侯庙【山在府城南与今府治屹对谓之南山为宜今人以南镇公祠在会稽山南即以唐所封镇山遂为南山又为会稽山也吴越春秋云越王无余国在南山之阳太平御览以越王无余之旧都系之秦望山此为有证咸平中陆参撰法华山碑云夏后氏巡狩越山方名会稽后世分而为秦望厘而为云门法华其实一山然则秦望亦可以会稽名之自秦始皇登此山以望南海又陟天柱之高峰以望秦中始有秦望望秦之名而秦望最着十道志秦始皇登秦望山使李斯刻石其碑尚存姚令威丛语云予尝上会稽东山自秦望山之巅并黄茅无树木山侧有三石笋有水一泓别无它石笋上并无字以此订之始皇所刻石不在此山明矣旧经会稽之别峰曰茅岘此山之南亦有谯岘茅谯音近似疑传之讹也】
　　　望秦山
在县东南三十二里旧经云秦始皇与群臣登此以望秦中也一名天柱峰一名卓笔峰盖会稽山之别峰下有钱逊王倧墓【或疑望秦山一名天柱峰即宛委山之一峰也然旧经以望秦山列秦望山之次今因之元微之望海亭诗云两峰斗立秦望雄自注两峰谓秦望望秦二山王龄赋亦云山有秦望而望秦】
　　　宛委山
在县东南一十五里旧经云山上有石篑壁立千云升者累梯而至十道志石匮山一名宛委一名玉笥有悬崖之险亦名天柱山昔禹治水歌功未成乃斋于此得金简玉字因知山河体势水经云玉笥竹林云门天柱精舍并疏山为基筑林栽宇割涧延流尽泉石之好太平御览云会稽石匮山上有金简玉字之书夏禹发之得百川之理山下有栖神馆唐改为怀仙馆今为龙瑞宫道书云阳明洞天一云极玄太玄之天山巅有飞来石其下葛仙翁丹井山南叶天师龙见坛【太史公上会稽探禹穴史记注云禹至会稽因葬焉上有孔穴民云禹入此穴自旧经诸书皆以禹穴系之会稽宛委山里人以阳明洞为禹穴今无所考惟唐郑鲂书禹穴二大字符微之铭而鲂序之然昌黎送惠师云尝闻禹穴奇东去穿瓯闽越俗不好古流传失其真则禹穴不可定名久矣旧经引遁甲开山图云禹治水至会稽宿衡岭宛委之神奏玉匮书十二卷禹开宛委山得赤珪如日碧珪如月各长一尺二寸吴越春秋引黄帝中经云东南天柱曰宛委赤帝在阙其岩之岩承以文玉覆以盘石其书金简玉字编以白银皆瑑其文及禹巡衡岳血白马而祭之梦见赤绣衣男子自称玄夷使者闻帝使文命于斯故来候之倚歌覆釜之山顾谓禹曰欲得我神书者斋于黄帝皇岳之下三月庚子登宛委山发金简之书案金简玉字得通治水之理上说不经姑录之】
　　　射的山
在县南一十五里旧经云山西石室乃仙人射堂也东峰上有射的遥望山壁有白点如射侯土人常以占谷贵贱语曰射的白米斛百射的玄米斛千其石室深可二丈遥望类师子口俗谓之师子岩太平御览云射的山半石室之东高岩临潭有石的岫形甚圆明视之如镜唐李白诗云仙人居射的道士住山阴
　　　白鹤山
在县南一十五里一名箭羽山孔灵符会稽记云射的山西南水中有白鹤山此鹤尝为仙人取箭会刮壤寻索遂成此山汉郑弘少贫贱采薪为业尝于山中得一遗箭羽镞异常心怪之顷之有人觅箭弘以还之后遂得朝南风暮北风也【郑弘南北风事见樵风泾注】
　　　石帆山
在县东一十五里旧经引夏侯曾先地志云射的山北石壁高数十丈中央少纡状如张帆下有文石如鹞一名石帆十道志云山遥望如张帆临水谢惠连泛南湖至石帆诗云涟漪繁波绿参差层峰峙南湖即今镜湖也宋之问诗云石帆来海上天镜出湖中
　　　赤堇山
在县东三十里旧经云瓯冶子为越王铸剑之所越绝云赤堇之山破而出锡若耶之溪涸而出铜吴越春秋薛烛曰赤堇之山巳合无云文选张景阳七命云耶溪之铤赤山之精赤山即此一名铸浦山
　　　若蕡山
在县东十二里旧经云秦皇东游于此供刍草俗呼遶门山
　　　宝山
在县东南三十里一名上皋山今攒宫山也东接紫云山昔有龙憩山上紫云乘之旁联锡山产锡之所南抵下皋富盛山西北接龙尾若蕡诸山山崦有赵家（山奥）一名赵乐（山奥）西塘里城今禁围内
陵兆所宅乃其地也山巅号白鹿尖新妇尖鸡笼山五峰岭其对案曰梅李尖自宝山东七里有巨石中圆窍深可一尺广可四尺号凤凰窠昔凤生双雏从此翔去今山下有上凰村下凰村亦名凤林方勺泊宅编云会稽山为东南巨镇周回六十里下瞰镜湖有山横抱如几案案外尖峰曰梅李尖地理家谓之笔案当勺所著在宣和建炎中尚未卜
宫陵也矧十余里闲憩龙雏凤产锡蓄宝实储庆锡羡于　今日岂偶也哉【自龙尾山五峰岭青山等名皆旧经所不着上皋山即宝山也龚颐正稽古录绍兴府　攒宫号宝山是也】
　　　紫云山
在县东南五十里旧经云昔有游龙憩此山中常有紫云起故以为名
　　　富盛山
在县东四十里
　　　下皋山
在县东三十里
　　　锡山
在县东五十里旧经云越王采锡于此【旧传山出铅银或坯凿取之忽山啸摧压数十丈今迹存焉其后里人无敢采者此山去宝山不远意宝山之名或取此】
　　　白鹿山
在县东南二十九里越绝云在犬亭山南
　　　若耶山
在县东南四十四里旧经云葛玄学道于此山晋谢敷传后还南山若耶中宋何(太祖庙讳)居若耶山山发洪水树石漂拔其室独存山下有潭潭上有石号葛仙石【旧经云葛玄所隐桐凡化成白鹿三足共行两头各更食十道志云葛玄于此山升仙所服白桐凡化为两头鹿一头食草一头望人】
　　　何山
在县东南四十七里即何(太祖庙讳)所居
　　　鸡山
在县东南五十里俗称鸡笼山越绝云鸡山在锡山之南句践蓄鸡于此将伐吴以食士也
　　　鹤鸣山
在县东南五十七里郡国志云山上时有鹤鸣
　　　洞浦山
在县东南二十四里旧经云即湖南龙尾山西南之趾
　　　陶宴岭
在县东南四十四里旧经云陶弘景隐于此山有巨石高数丈传云昔为任公钓矶
　　　日铸岭
在县东南五十五里地产茶最佳欧阳文忠归田录草茶盛于两浙两浙之品日铸第一黄氏青箱记云日铸茶江南第一华初平云日铸山茗天真清烈有类龙焙昔瓯冶子铸五剑采金铜之精于山下时溪涸而无云千载之远佳气不泄蒸于草芽发为英荣淳味幽香为人资养也
　　　葛山
在县东一十里越绝云句践罢吴种葛使越女治葛布献吴王夫差也吴越春秋云句践种葛于此采葛人歌曰尝胆不苦味若饴令我采葛以作丝
　　　铜牛山
在县东南五十八里夏侯曾先志云射的山南铜牛山即越王铸冶处【旧经云昔铜牛见于灵汜桥人逐之奔入此山掘地视之悉铜屑也又云旧有黄牛于此山噉草樵人见之谓是民家所牧或驱之失所在太平御览云事出孔晔会稽志】
　　　（山豪）山
在县东七十里旧经云汉骆夫人学道于此升仙有石室石井丹灶存焉（山豪）音豪【上虞县（山豪）山名同今两存之】
　　　云门山
在县南三十里旧经云晋义熙二年中书令王子敬居此有五色祥云见诏建寺号云门今为淳化雍熙显圣广福唐孟东野诗云碧嶂几千绕清源万余流蓬瀛若仿佛四野多泛浮杜子美诗云若耶溪云门寺青鞋布袜从此始山有谢敷宅何公井好泉亭王子敬山亭永禅师临书阁
　　　土城山
在县东六里吴越春秋越王使相者求美女于国中得之苎罗山鬻薪之女西施郑旦饰以罗縠教以行步习于土城教于都巷三年学服而献吴王旧经引州僚记云越王作土城以贮西施即此山下有浣沙石
　　　犬亭山
在县东南三十里旧经云越王畜犬猎南山白鹿即此越绝云句践畜犬猎南山白鹿欲得献吴故曰犬山其高为犬亭
　　　称山
在县东北六十里旧经云越王称炭铸剑于此越绝云句践时采锡于山为炭称炭聚载从炭渎练塘各因事名之俗呼称心山
　　　郑弘山
在县东南三十里弘仕后汉为太尉
　　　鹿池山
在县东南八里镜湖中旧经云山中昔有白鹿故名一云越王养鹿于此俗呼鹿墅山
　　　刻石山
在县西南七十里一名鹅鼻山自诸暨入会稽此山为最高晋王彪之会稽刻石山诗云隆山嵯峨崇峦嶕峣傍觌沧洲仰拂玄霄文命远会风淳道辽秦皇遐巡迈兹英豪宅灵基阿铭迹峻峤盖秦皇刻石颂德宜在此山姚令威丛语云自秦望行小径至一山俗名鹅鼻山顶有石如一屋插碑其中文皆为风雨所剥隐约就碑可见阙画如禹庙没字碑之类不知此石果岑石欤或云大篆小篆皆不可考事见碑类【丛语又云鹅鼻山险绝人罕至者得一采药引之方至山西北属山阴界】
　　　太平山
在县东南七十八里晋谢敷隐居太平山中十余年以母老还南山若耶中【太平山有三一在会稽一在余姚一在上虞上虞之太平山一名伞山惟余姚之山最着谢敷所隐属会稽或上虞未详今系于此从旧经也】
　　　储山
在县东南一百四十里周处风土记云越王供储在此又云张瑶种田立廥仓于山□□名之俗称粟山
　　　六山
在县北一十四里一名句践山越绝书云句践铸剑铜不铄埋之东（土反）其上生马棰句践遣使者种六山饰治为马棰献吴王即此地【旧经云唐天宝六年改为句践山今从越绝曰六山】
　　　脊山
在县南四十三里
　　　姥山
在县东南一十五里山南二里又有姥岭
　　　大白山
在县东南七十五里
　　　小白山
在县东南八十里
　　　茅岘
在县东南一十五里茅君隐于此一名玉笥出美玉其形如笥山阳一峰状如香炉又谓之香炉峰【茅岘与会稽山接旧经会稽山一名苗山亦名茅山疑只此山然旧经茅岘有香炉峰盖会稽山之别峰也今因之】
　　　稷山
在县东五十三里旧经秽山一名稷山越王种菜于此后汉谢夷吾为秽乡啬夫即此越绝云稷山句践斋戒台也十道志云一名棕山【隋书会稽郡有稷山重山会稽山盖稷山山之著者】
　　　干山
旧经云山南有许询宅十道志许询宅侧许公岩之南有落星石
　　　阴山
旧经云秦始皇移在会稽山之北有阴山之称
　　　横山
在县东三十四里旧经云山有草茎赤叶青人死覆之更活寰宇记载同一云神异经东方朔云
　　　少微山
在县东一十二里职方郎齐公唐居也顾内翰临序职方集云鉴湖东北有山岿然公亲率箕畚栽培其上而辟其下为寝疏泉为沼植花卉果蔬为圃与湖之西南会稽山禹祠相望为山水奇伟之观自名其山曰少微山
　　　方干岛
在县东南五里唐方干别墅也干咸通中居越中有诗云沙边贾客喧渔市岛上潜夫醉笋庄郑谷题方干别墅云野岫分开径渔家并掩扉今镜湖中小山是巳
　　　尚书坞
在县东南三十三里寰宇记云孔稚圭之山园也稚圭字德璋会稽人仕宋为都官尚书
　　　谷来岭
十道志云舜耕于此天降嘉谷之处岭以此名
　　　剌涪山
在云门南山不甚高而登其上则见云门陶宴诸山林立在下又山顶有池大旱不涸
　　山阴县
　　　涂山
在县西北四十五里旧经云禹会万国之所案史记国语禹会诸侯于会稽执玉帛者万国防风氏后至禹诛之史载仲尼之言曰越人得其骨节专车书曰禹娶于涂山注涂山国名左传禹会诸侯于涂山杜预注在寿春县东北说者云今濠州也苏鹗演义云涂山有四一会稽二渝州巴南旧江州三濠州四当涂县又引文字音义云嵞山音涂涂古国名既为古国禹娶之宜矣自越绝等书皆云禹娶于会稽涂山应劭曰在永兴北永兴今萧山县也吴越春秋又兼载涂山之歌其说不经大氐渝濠宣越之涂山皆有禹迹盖禹之浚川虽尝遍历海内其会诸侯于会稽则信而有征至娶妇处则好事者傅会于此非其实也又柳子厚山铭东坡庙诗乃在渝濠非此之谓
　　　侯山
在县西四里旧经云南湖侯山迥在湖中俗名九里山盖昔时去县之数也孔愉少栖此山后官至车骑封侯论者以愉致侯之兆见于此晋孔愉传愉山阴人为会稽内史在郡三年乃营山阴湖南侯山下数亩地为宅草屋数闲便弃官居之山有孔太守庙
　　　兰渚山
在县西南二十七里王右军修禊序云此地有崇山峻岭茂林修竹
　　　陈音山
在县西南四里一百五十步旧经引吴越春秋云范蠡进善射者陈音楚人也王曰善子之道愿子悉以教吾国人音曰道出于天事在于人人之所习无有不神于是乃使音教士习射于北郊之外三月军士皆能用弓弩之巧音死王伤之葬于国西号其葬所曰陈音之山其冢悉画骑射之形今对塘头亭南湖中一山首北望者是也【寰宇记以陈音山属上虞县非也】
　　　亭山
在县西南一十二里旧经云晋司空何无忌为郡置亭于山上
　　　蜀阜山
在县北三十五里旧经云自蜀飞来带儿妇二十余人随山而至善织美锦自言家在西蜀今忽至此或云句践将伐吴置妇女于山以邀军士后人以妇讹为阜也十道志云句践以寡妇居此令军人游焉一名独妇山
　　　法华山
在县西南二十五里旧经云义熙十三年僧昙翼诵法华经感普贤应现因置寺今为天衣禅院山有十峰咸平中裴使君庄各命以名一法华二衣盂三积翠四朝阳五云门六倚秦七天女八猿啸九起云十月岭山下二溪东北流冬夏不竭唐李邕碑云其峰五连其溪双带盖谓此也万齐融碑云双乌所以示兆今尚翔鸣旧经云山有双乌雏长则送出之【旧经法华山在会稽县南四十里后正之】
　　　容山
在县西南二十七里
　　　羊石山
在县西三十六里山有石如羊
　　　柯山
在县西三十一里
　　　人安山
在县北四十六里旧经云旧马鞍山以形似马鞍也天宝七年改为人安山
　　　锤头山
在县北四十一里以形似故名
　　　巫山
在县北一十八里旧经巫山一名梅山越绝书云巫山者越□神之官死葬其上朱育对濮阳兴曰越王翳逊位逃于巫山之穴越人熏而出之陆左丞农师适南亭记云梅山昔子真之所居也其少西有里曰梅市其事应史山西南有永觉寺梅子真泉适南亭竹径茶坞
　　　石匮山
在县东南一十五里旧经云山形如匮禹治水毕藏书于此
　　　五峰山
在县南三十二里
　　　西余山
在县西北四十二里
　　　乌风山
在县西北四十九里
　　　圣女山
在县西二十九里
　　　茅岩山
在县西南三十三里
　　　石城山
在县东北三十里吴越□史干宁三年钱镠讨董昌攻石城去越三十里即此今山下有石城里
　　　檀宴山
在县东十道志云谢灵运游宴处今人往往闻箫笙之音
　　　下马山
在县北二十七里旧经云秦始皇息驾于此一名虾蟆山案此山四面皆水非息驾之所疑其音讹为下马遂有息驾之说
　　　梅里尖山
其阴为梅仙坞多桃李梨梅来禽以梅福里得名自坞度一小岭有异境烟水直至郡城与卧龙相直
　　　硙山
有石泉在竹树阴中甘寒可瀹茗山形如硙故得名
　　　六峰山
有溪出山麓产杨梅居民百余户
　　　项里山
有溪清澈居民二百余户产杨梅与六峰埒其号何塔者尢奇
　　　戴于山
远望若两山其实一也居民二百户或云旧有戴于二姓居之
　　　何山
有塔久废近复营之颇增湖山之丽
　　　玉架山
三峰如笔格故得名秀丽可画
　　　花泾山
多桃李及柳望之如锦绣包络山谷
　　　直步山
多藓梅亦产杨梅下有溪入镜湖
　　　徐山
姚屿皆小山财如冈阜多桑竹在镜湖中
　　　弹丸山
以其状名下有方坞渡
　　　甔山
两山相类正如两酒榼
　　　海山
多桑竹下有居民三四十户以渔钓为业
　　　蜀山
尔雅曰独山谓之蜀山郡境多此名古语也
　　　凤凰山
在梅市乡至小而具山形尝有凤集焉
　　　玉山
在县北三十三里旧经云唐贞元元年浙东观察使皇甫政凿此山为斗门八闸泄水入江案唐书地志山阴县北三十里有越王山堰皇甫政凿山以畜泄水利与旧经相合即此【旧经山阴县北二十八里又一玉山乃重复今删之】
　　　琵琶山
在县南五里
　　　乌土山
在县西南四里
　　　三山
在县西九里地里家以为与卧龙冈势相连今陆氏居之尝发地得吴永安晋太康古砖疑昔人尝卜筑或尝为寺观云
　　嵊县
　　　剡山
在县北一里县治处其坳山下园囿亭馆白乐天沃洲记云东南山水越为首剡为面其山巅屹起小峰号白塔俗传秦始皇东游使人斸此山以泄气今土坑深千余丈号剡坑山北有戴颙墓
　　　大白山
在县西六十里旧经云此山峻极崔嵬吐云含景与小白山接乃赵广信炼九华丹登仙之处有白猿赤玃又有鸟似鸡文彩五色口吐绿绶长数尺号吐绶鸟双石笋各长五六丈对立如阙瀑泉飞下号瀑布岭土人亦称西白山【案宋书褚伯玉隐身求志居剡县瀑布山三十余载扬州辟议曹从事皆不就意瀑布山之在剡即此华初平瀑布岭诗序云在嵊县西六十里福善所集蔚有灵气昔产仙茗寰宇记瀑布岭属余姚县盖此山联接余姚县界】
　　　小白山
在县西六十里真诰云赵广信阳城人魏末渡江来此山师李一成服气又授师左君守中之道彻视五藏或入城市卖药莫知其年岁后白日升天山有丹井今存
　　　刻石山
在县南三十里十道志云一名穿山相传以刻石为名不知文字所在升明末县人倪袭祖行猎见山上有文凡三处苔生其上刮苔视之其大石文曰黄天皇萧字道成得贤师天下太平旧经云或言卫夫人碑堕此中因以为名唐宝历元年观察使元稹使人访碑不获山半有井井有蛟
　　　丹池山
在县东七十二里旧桐柏山唐天宝六载改为丹池道经云上有桐柏林合生下有丹池赤水南岳真人云越有桐柏金庭与四明天台相连神仙之宫也真诰曰桐柏山高一万五千丈周回八百里四面视之如一其一头在会稽东海际其一头入海中是金庭不死之乡在桐柏之中方四十里上有黄云覆之树则苏纡珠碧泉则石髓金精其山台尽五色金也经丹水而行有洞天从中过在剡临海二县之境【案桐柏山在天台金庭山在剡书又以金庭为桐柏然真诰所道一头在会稽东海头一头谓入海盖其山陇联属故尔】
　　　石鼓山
在县东五十里有石鼓神祠白乐天沃洲记云北对四明而金庭石鼓介焉【诸暨县有石鼓山名同各存之】
　　　簟山
在县东三十一里有白岩神祠并龙潭祈祷有验旧经云山遥望之如铺簟
　　　动石山
在县东北五十里下临溪有石数百天欲雨石必先动
　　　嶀山
在县北四十四里旧经引舆地志云自上虞七十里至溪口从溪口随江上数十里□□两岸峻壁乘高临水深林茂竹表里辉映名为嶀嵊奔濑迅湍以至剡也水经云嶀山与嵊山接其闲倾涧怀烟泉溪引雾吹畦风馨触岫延赏王元琳谓之神明镜事见谢康乐山居记水经注又云嶀山有成工峤峤壁立临江欹路峻狭不得并行行者牵木稍进不敢俯视峤西有一孤峰飞禽罕至山顶树下有十二方石地甚光洁尝有采药者沿山见通蹊至此还复更寻遂迷前路
　　　车骑山
在县东四十七里旧经云晋车骑将军谢玄为会稽内史尝于此山立楼居止后人因以为名水经云嶀山东北太康湖谢玄旧居右滨长江左傍连山平陵修通澄湖远镜于江曲起楼楼侧悉是桐梓森耸可爱号桐亭楼山中有三精舍高甍凌虚垂檐带空俯眺平烟杳然在下水陆宁晏足为避地之乡江有琵琶圻圻有古冢堕水甓有隐起字云筮吉凶八百年落江中谢灵运取甓诣京师咸传观焉【旧经引谢灵运经此有诗云曩趾即先筑故池不更穿果木有旧行坏石无近连案此诗康乐还旧园作赠颜延年自注即始宁园也始宁今上虞县有西庄别墅存焉然旧经载于此未详】
　　　嵊山
在县东三十四里水经云山下有亭亭带山临江松岭森郁
　　　了山
在县东北一十二里南有余粮岭其地产禹余粮
　　　榆树山
在县西北八十里
　　　梃山
在县西七十五里
　　　子周山
在县西北七十里
　　　葛岘山
在县西北二十里
　　诸暨县
　　　长山
在县西一里夏侯曾先地志云山高五十余丈其顶平博有石室可坐百人南范蠡坛陶朱公庙东法乐寺
　　　苎罗山
在县南五里舆地志云诸暨县苎罗山西施郑旦所居其方石乃晒纱处十道志句践索美女以献吴王得之诸暨苎罗山卖薪女西施山下有浣沙石太平御览云罗山今名苎罗山山足有王羲之墓孙兴公文王献之书碑今不存【苎罗山一在萧山县今并存之】
　　　衡山
在县西南二十里旧传有弥勒佛古迹
　　　覆斗山
在县南五十里
　　　东白山
在县东九十里一名太白峰连跨三邑其在剡曰西白在东阳曰北白
　　　储山
在县西一十八里山多槠木一名诸山
　　　金鹅山
在县南五十里旧经云昔有金鹅自此山飞入吴郡
　　　乌带山
在县东北四十五里山出紫石英旧经云晋谢敷夜梦神人语曰当以珍宝相赠至明视床下有异石而莹乃紫石英也旧名乌笪山梁武帝遣乌笪采石英终于此后人立庙祠之带笪声近盖俗之误也
　　　杭乌山
在县北七十五里旧经云迭嶂七十二有石冢大石为门其平如削傍有杭乌刺史庙一峰特高风雨晦冥常闻乐声号鼓吹峰又有池或时龙见
　　　句乘山
在县南五十里旧经云句践所都也国语云越臣于吴吴更封越南至句乘即此地其山九层亦名九乘山南有句乘亭
　　　浮塘山
在县南四十五里
　　　九江山
在县北二十五里旧经云山有石室幽邃其四壁刻石为女人号灵女台
　　　石鼓山
在县南五十里山下盘石如鼓扣之有声□多黄精白木竹箭【嵊县有石鼓山名同各存之】
　　　黄蘗山
在县东南九十五里以山多黄蘗故名
　　　大岩山
在县北九十里
　　　岩崖山
在县北五十里
　　　鸡冠山
在县西五十里山形如鸡冠出奇石其纹若星月花兽山有玉女冢一名高冢
　　　细辛陇山
在县南九十八里山多细辛
　　　五泄山
在县西五十里自山五级泄水以至溪山川最为秀绝
　　　宝掌岩
在县东南四十五里宝掌禅师所居也一名千岁岩禅师不知名氏自云生于周末当魏晋闲由西域入蜀贞观十五年开岩于此周显德二年正月迁化寿一千七十二岁真仪在半岩去地四十九尺石室可容百余人洞内石版数片如削传云里人沐浴之所禅师种贝多木一枝亦数百年矣
　　　金鸡山
在县南五里
　　　壮禅师岩
在县南四十五里宝掌岩侧
　　　范公岩
在县南九里陶朱公所游历也岩有洞
　　萧山县
　　　萧山
在县西一里西汉地志云萧山潘水所出东入海旧经云许询尝登其山凭林筑室萧然自致乃名萧山
　　　北干山
在县北一里旧经云晋许询家于此山之阳其诗云萧条北干园
　　　翠嶂山
在县西二十五里一名夏驾山旧经云山出（艼去丁改仙）草织以为席甚细密多接者为精山在夏驾湖湖去海止数里【旧经上虞县夏盖山一名夏驾山亦去海数里疑与此同今俱存之】
　　　荏山
在县东北一十一里旧经云越王种荏于此
　　　黄竹山
在县东三十三里旧经云范蠡遗鞭于此山生笋为林竹色微黄状如刀削
　　　洛思山
在县东四十三里舆地志云永兴县洛思山先是洛下人随朱隽来会稽三年不得返乃登山北顾而叹或云隽遭母丧止葬此山请洛下图墓师相地师去乡既久目极千里北望京洛号呼而绝因葬山顶故以为名寰宇记太平御览所载略同
　　　干姜山
在县西四十里旧经云山北有泉冬夏不竭清白于余水越王用此水造姜
　　　擫乌山
在县南二十里旧经引东方朔神异记此山是亚父割断萧山南岭将擫于乌江也江东以掷为擫
　　　航乌山
在县西四十七里旧经云句践之航也三百石长员卒七十人渡之一曰舸乌里
　　　连山
在县西一十二里旧经云连山长冈九里西北至定山秦始皇欲置石桥渡浙江石柱数十列于江际其傍别有小山号石井山
　　　吹楼山
在县东四十里一名楼山一名岵市山
　　　螺山
在县东二十里旧经云山似螺故名有会稽内史夏静墓
　　　菊山
在县西三里山多菊故名唐永泰中县令李萼尉丘丹登此山因名菊山
　　　茗山
在县西三里山多茗下有二塘
　　　临江山
在县东南二十里旧牛头山天宝中改此名谚云牛头苎罗一日三过谓舟行信宿犹经旧处也山南有石室
　　　去虎山
在县北五里山有猛虎常伤人一夕负子渡江西去县令杜守一以名其山时景德四年六月晦也
　　　三台山
在县南五十里山有台三所故名
　　　苎罗山
在县南三十里有西子庙【一在诸暨县今两存之】
　　　龛山
在县东五十里
　　　慈孤山
在县东四十里
　　　石岩山
在县西南一十五里
　　　东蜀山
在县东一十里
　　　西蜀山
在县南一十五里
　　　峡山
在县南六十里其山八面皆向江有鸡笼石石有红影略如鸡形故谚云金鸡影山也
　　　许元度岩
在县西南八十里晋许询所居也
　　余姚县
　　　秘图山
在县北六十七步旧经云上有石匮夏禹所藏灵秘图之所旧号方山天宝六年改今名上有严公堂高风阁皆以子陵而名【此山旧为寿圣观址县治在其南麓观既废于建炎兵火遂以弓手营地为广福观易之以广县治】
　　　四明山
在县南一百十里高二百一十丈周回二百一十里山四傍皆虚明玲珑如牖故名孙绰天台赋云涉海则有方丈蓬莱登陆则有四明天台今奉化鄮山皆此山之脉也唐皮日休诗云穴开自真宰四达见苍崖山有九题石窗过云云南云北鹿亭樊榭潺湲洞青棂子鞠侯是也日休与陆蒙俱有诗【山与上虞接旧经上虞县有四明山今因之】
　　　竹山
在县东南五里
　　　罗壁山
在县南一十八里旧经引孔晔记云山有虞国墅襟带山溪表里畴苑洛阳人来云岩囿天势具体金谷郗太宰遍游诸境栖情此地每至良辰携子弟游憩后以司空临郡遂卜居之
　　　悬泥山
在县北六十里孤峙海中其上多橘下有涌泉冬夏不竭
　　　灵绪山
在县西一里一名屿山孔晔记云山有三足白麂昔虞翻尝登此山望四郭诫子孙曰可留江北居后世禄位当过于我声名不及尔然相继代兴居江南必不昌今诸虞氏由此悉居江北也山巅有葛仙翁井及山腰有微泉未尝竭名龙泉在龙泉寺中王荆公少时隐居读书于此题二绝句说者谓其有公辅之器元章简公绛赴郡晚泊题云江上潮声送落晖江边倦客拂尘衣劳生俗事何时了不迭山云自在飞
　　　渚山
在县西三十里旧经云秦始皇饮马于此
　　　姚丘山
在县西北六十里旧经云舜母握登感虹生舜之地又引周处风土记以为证　三朝国史云余姚县有姚丘山
　　　虞山
在县西三十里旧经尝引太康地志云舜避丹朱于此与史不合
　　　吴女山
在县西三十八里周七十里旧名娥眉山天宝六载改今名
　　　坞山
在县西南一十二里旧经云支道林居剡每名辰远来坞山或问之答曰谢安石昔来见就辄移旬日今触情举目不觉欣想后病甚遂移来坞中僧史云支遁尝经余姚坞信宿弥日不去或问其意曰昔安石相从未尝不移旬今触情是愁耳乃移坞中永和元年闰四月四日没葬于坞中【支道林葬处今泯世说云永和元年支终于剡之石城山戴逵过其墓曰德音未远拱木巳积僧史载其语系之坞山未详姑两存之】
　　　太平山
在县东南七十里舆地志云余姚县有太平山山形似伞四角各生一种木不杂他木一角纯（木祭）一角纯梓一角纯槠一角纯榧有道士旧筑居山上秽身者来辄飞倒自非洁斋不敢至焉艺文类聚余姚江源出太平山东至陕江口入于海孔稚圭诗云阴涧落春荣寒岩留夏雪即此【太平山有三一在会稽一在上虞一在余姚而余姚之山最着谢敷居太平山不着何所但云会稽人故系之会稽然敷所居或恐即此梁杜京产居日门山陶弘景有太平山日门馆碑云吴郡杜征君拓字太平之东菁山之北爰以幽奇别就基址栖集有道多历世年盖京产所居日门亦太平山之别名也】
　　　大小黄山
在县东二里
　　　九里山
在县东九里
　　　西石头山
在县西二里社稷坛在其左
　　　童山
在县西三里
　　　大小雷山
在县南二十里
　　　殿山
在县南十五里
　　　屯山
在县北十五里
　　　松山
在县北二十五里
　　　柏山
在县北三十里
　　　霢山
在县北三十五里海中望之如修霢故名
　　　庙山
在县北五十里
　　　白山
在县东南五里
　　　化安山
在县东南二十里
　　　白水山
在县东南六十里
　　　历山
在县西北八十里旧经云在会稽县东南昔舜耕所也又云越有历山舜井象田者以舜之余族所封舜姚姓故曰余姚盖其子孙思舜故乡取像于此亦犹汉新丰之义盖此山虽非舜之耕所亦因舜而得名也王介甫历山赋序云余姚县人与季父争田予为直之将归闵然望历山而赋之历山在上虞界中案此山实属余姚介甫谓在上虞界中误矣【苏鹗演义云历山有四一河中二齐州三冀州四濮州雷泽又其二不闻又云耕之与渔宜皆在雷泽史记注云历山在河东渔泽今属山阴然则舜之所耕不在明矣演义云历山其二不闻岂此山乃其一耶梁江文通题历山诗云愁生白露日思起秋风年落叶下楚水别鹤噪吴田嶂气阴不极日色亏半天酒至情萧瑟凭尊还惘然文通会稽永兴人所题乃此山也】
　　　大兰山
在县东南八十里传云刘樊夫妇于此山仙去
　　　灵源山
在县西南三十里有泉曰灵源故名
　　　鸟胆山
在县西南四十里【山与上虞县接于上虞互见】
　　　风山
在县西北一十里广四十里十道志云山少木多石通于始宁及剡
　　　东明山
在县西南五十里
　　　白云山
在县西南六十里
　　　冶山
在县东北二里传云欧冶子铸剑之所【会稽县赤堇山铸浦皆传欧冶子铸剑处今并存之】
　　　陈山
在县东北一十五里有严子陵墓灵瑞塔山下泉名华清
　　　石匮山
在县东六十里传云禹藏书于此山有大石礧磈其形如匮【会稽县宛委山一名石匮山阴县西亦有石匮山今并存之】
　　　安山
在县东北一十里
　　　石人山
在县东北四十五里山下有洞
　　　破山
在县东北六十里一名三山
　　　屿山
在县东北三十里
　　　仙居山
在县东北六十里一名栲栳山
　　　圣山
在县西北二里一名打石山
　　　镆剑山
在县西北四十里
　　　乌山
在县西北二十里
　　　姜山
在县西北五十里袤十里山有五峰曰金鸡曰蛾霢曰积翠曰凌云曰白马山下有姜女泉精舍
　　　熨斗山
在县西北二十五里
　　　何山
在县西北四十里
　　上虞县
　　　伞山
在县南五里一名太平山旧经云形如伞也吴道士干吉筑馆于此山巅平衍有良畴数十顷横塘溉之无水旱【太平山有三一在会稽一在余姚一伞山亦名太平山旧经云此山在余姚县西南一百一十里验之的然】
　　　上申山
在县南四十里
　　　升相山
在县南三十五里山巅瀑布号白水
　　　兰穹山
在县西北二十五里一名兰风旧经云葛洪尝栖隐于此有石井丹灶山多石少木四望迢遥有形势自东西眺之则正方寰宇记云琅邪王弘之垂钓之地宋王弘之传性好钓上虞江有三石头弘之常垂纶于此人问得鱼卖否答曰钓自不得得亦不卖
　　　东山
在县西南四十五里晋太傅谢安所居也一名谢安山岿然特立于众峰闲拱揖蔽亏如鸾鹤飞舞其巅有谢公调马路白云明月二堂址千嶂林立下视沧海天水相接盖绝景也下山出微径为国庆寺乃太傅之故宅傍有蔷薇洞俗传太傅携妓女游宴之所又山西一里始宁园乃谢灵运别墅一曰西庄案谢安传云寓居会稽与王羲之许询支遁游出则渔猎山水入则言咏属文后虽受朝寄然东山之志始末不渝灵运传云父祖并葬始宁山中并有故宅及墅遂移籍会稽故其诗云偶与张邴合久欲还东山又云分离别西川回景归东山注谓会稽灵运之所居也盖太傅始居此及出镇新城欲造泛海之装自海道还东雅志未就而殁后卒葬焉今山西有太傅墓灵运自移籍会稽多在始宁其着山居赋云南北两居水通涯阻注云两居谓南北两处南山是开创卜居之处传云修营别业傍山带江尽幽居之美今山半有洗屐池东西二眺亭虽后人好事为之然旧园别墅迹不可泯又旧经云梁征士魏道微修道得仙于谢安山南史杜京产与顾欢开舍授学于东山下今距山一二里有杜浦顾墅【旧经云东山在县西北三十里非也东山因太傅而名者三一在临安山中案传云尝坐石室临浚谷悠然叹曰此与伯夷何远东坡诗云谢公含雅量世运属艰难独携缥缈人来上东西山今临安县东西岩石室存焉一在金陵案列传云及登台辅于土山营墅楼馆林竹甚盛每携中外子侄往来游集建康志云谢安故居会稽东山后入朝乃于此营筑以儗之山无岩石故名土山是二山虽太傅平生之所游历非故居之东山也惟始宁东山乃其故居其证明甚世说王羲之语刘惔曰若安石东山志立当与天下共推之注引续晋阳秋曰安石家于会稽上虞县优游山林六七年闲征召不至虽弹奏相属继以禁锢晏然不屑也自咸康初辟召不起高卧历年所以放情丘壑正在此山自东汉末析上虞之始宁乡为始宁县至东晋有上虞始宁二邑阳秋所载得其实矣王性之着东山记言东山之在会稽其证有七独不援此为说岂偶遗之耶然晋宋诸贤居会稽剡中例称东山阮裕居剡中有肥遁之志其在东山久之萧然无事尝内足于怀戴逵厉操东山王修龄在东山甚贫乏道一道人从都下还东山支遁好鹤住东（山卬）山宋何太祖庙讳以会稽山多灵异居若耶山云门世号太祖庙讳为小山亦曰东山又何子朗等六人于东山受学梁虞寄领会稽郡掾致书陈宝应自称东山虞寄然则会稽剡中若耶云门皆可称东山也今阮戴支赵遗迹在嵊县何太祖庙讳所居在云门东（山卬）山属新昌县凡山之处东皆可称东山但不若此山因太傅而着尔王性之记云安石与戴逵同寓此东山恐别有据大抵晋宋人指会稽剡中皆曰东如太傅传云栖迟东山又云海道还东是也】
　　　檀燕山
在县西南五十里旧经云神仙燕集之所上有旃檀香气袭人樵者或时闻管箫声太平御览山顶有十二方石悉如坐席许大皆作行列仙灵之所燕集也
　　　钓台山
在县西南七里旧经云山有槎大十围昔陶公尝乘此垂钓公既去槎坠于潭底不复浮矣
　　　（山豪）山
在县西南四十二里旧经云汉东阳骆夫人于此上升傍有井灶岁久芜没今山崖南有二白石土人号日月石【会稽县东七十里有（山豪）山云骆夫人学道之所各存之旧经作骆大夫误】
　　　指石山
在县西南四十五里旧经云上虞县有立石所谓指石者俗呼为公崭言舜登此石
　　　夏盖山
在县北五十里旧经云山形如盖因以为名引舆地志云上虞县北有夏驾山在湖中湖即名夏驾出仙草土人织以为席甚细密多接者为精谶书云夏驾山浮可避甲申水灾湖北去海数里山北对海盐岸盖一作驾盖驾音近传之讹耳【旧经萧山县翠嶂山一名夏驾山在县西二十五里有夏盖湖湖北去海数里山北对海盐岸余并同】
　　　握登山
在县西南四十里山有握登圣母庙
　　　象田山
在县西南四十里周四十余里山平衍俗呼小天台南有舜井
　　　大雷尖山
在县南一十里十道志云一名百楼山山腰有平地数十丈汉魏伯阳尝筑居于此
　　　石壁山
在县西南四十五里十道志其南小山山形方正如楼号鼓吹楼寰宇记云山有飞翼楼谢灵运题石壁精舍诗云披拂趋南径愉悦偃东扉注云精舍读书斋也
　　　龙山
在县西二十五里
　　　佛迹山
在县西北四十五里有石径尺许深一寸如巨人足迹
　　　长者山
在县南二里
　　　蔡墓山
在县西一十二里或以为蔡邕墓山也案蔡邕传邕陈留圉人亡命远迹吴会文选伏滔笛赋云邕避难江南宿于柯亭之馆取椽为笛又传云邕过吴读曹娥碑则邕尝至会稽郡然有墓于此未详
　　　里（山奥）山
在县西南三十里
　　　龙塘山
在县西南四十里一名鹅鼻山山有上下二潭上潭泉脉不竭下潭多枯岁禜祷于此有验里人结屋以覆之
　　　昆仑山
在县西南四十里有神祠
　　　罗岩山
在县北七里
　　　罗壁山
在县北十里【余姚县南十八里山同今并存之】
　　　双碁山
在县西南五十里俗传三仙者沐讫对奕于此
　　　四明山
在县南四十里南史梁孔佑隐四明山见山谷中有钱数百斛视之如瓦石采樵者竞取之入手即成沙砾有鹿中矢来投佑佑为豢之疮愈而后去太平御览李汾上虞人尝入四明山读书【余姚县南一百二十里山名同今并存之】
　　　铜山
在县南二十五里
　　　乌胆山
在县东一十五里
　　　大雷山
在县西南六十五里
　　　凤凰山
在县西南六十里山有凤穴
　　　含珠山
在县西南五十里
　　　凤山
在县北三十五里山形如凤
　　　白道猷岭
在县南五十里晋天竺僧白道猷卓庵于此
　　　孝闻岭
在县北十里昔岭下有包全居之以孝闻
　　新昌县
　　　南明山
在县南五里一名石城一名隐岳初晋僧昙光栖迹于此自号隐岩支道林昔葬此山下齐僧护夜宿闻笙磬仙乐之声梁天监中建安王始造弥勒石佛像刘勰撰碑其文存焉山有钱镠所造三层阁宝相寺白云庄白莲庵齐顗井白鹇坞石缝梅皆胜迹也【支道林葬处今泯案世说戴逵过林法师墓曰德音未远拱木巳积注云永和元年支遁终于剡之石城山因葬焉今不知何所王珣诗序云予以宁康三年命驾之剡石城山即法师之丘也高坟郁为荒埜丘陇化为宿莽遗迹未灭而其人巳远感想平昔触物凄怀其为时贤所怀如此僧史云道林葬余姚坞山未详今两存之】
　　　东（山卬）山
在县东四十里晋僧法深支遁皆隐居此世说支道林好鹤住剡东（山卬）山有人遗其双鹤养成翮便使飞去又尝就深公买（山卬）山深公曰未闻巢由买山而隐
　　　沃洲山
在县东三十二里晋白道猷法深支遁皆居之戴许王谢十八人与之游号为胜会亦白莲社之比也唐白乐天山院记云东南山水剡为面沃洲天姥为霢目唐韦应物权德舆送灵澈归沃洲有诗序传焉山有灵澈杖锡泉西南养马坡放鹤峰皆因支道林得名吴虎臣漫录云沃洲天姥号山水奇绝处自异僧白道猷来自西天竺赋诗云连亘数十里修林带平津茅茨隐不见鸡鸣知有人晋宋之世隐逸为多【寰宇记以沃洲山属嵊县今从正之】
　　　天姥山
在县东南五十里东接天台华顶峰西北联沃洲山上有枫千余丈寰宇记云登此山者或闻天姥歌谣之响道藏经云沃洲天姥福地也谢灵运诗云瞑投剡中宿明登天姥岑李白诗云辞君向天姥拂石卧秋霜又梦游天姥歌云天姥连天向天横势拔五岳连赤城天台四万五千丈对此欲倒西南倾【杜少陵壮游云剡溪蕴秀异欲罢不能忘归帆拂天姥中岁贡旧乡时少陵将辞剡西入长安也或云自剡至天姥山八十里归帆拂之非也诗人之辞要当以意逆志大概言此山之高而巳】
　　　南岩
在县西南二十里世传任公子钓鱼之所庄子任公子以五十犗为饵蹲于会稽投竿东海经年而得巨鱼唐齐顗题南岩云南岩寺本沧海任公钓台今尚在岩侧有任公钓车石棺蜕骨存焉人掘其地有螺蚌壳云岩下乃海门也
　　　穿岩
在县西南五十里有十九峰排列如图画中峰有一圆窍东西通故名穿岩岩有石室广二十余丈
　　　鼓山
在县西四里山形如鼓
　　　天岳
在县西南七里
　　　刘门山
在县东南三十里传云刘晨阮肇自剡采药至此山有刘阮祠山亭采药径山下居民多刘姓者
　　　石牛山
在县西三里
　　　黄罕岭
在县三十里唐咸通中贼裘甫寇浙东王式曰惟黄罕岭可入剡然卒亦成擒甫果自岭入剡兵遂败
会稽志卷第十
　水
　　府城
　　　府河
在城南二里属会稽县河东南流经府市北出定清门入运河又西北流由萧山达于浙江
　　　箪醪河
在府西二百步一名投醪河旧经云越王句践投醪之所或又名劳【去声】师泽水经越王栖会稽有酒投江民饮其流战气百倍所投醪即浙江也华安仁考古云句践谋霸拊存国人与共甘苦师行之日有献壶浆跪受之覆流水上士卒承流而饮之人百其勇一战而有吴国也唐大和六年观察使陆亘重浚【华安仁云府东大河也然俗以府学前西河为是或又以新河北汇为是水经云投醪即浙江盖自府河东西诸流皆达于浙江也】
　　　运河
在府西一里属山阴县自会稽东流县界五十余里入萧山县旧经云晋司徒贺循临郡凿此以溉田
　　　新河
在府城西北二里唐元和十年观察使孟简所浚
　　会稽县
　　　海
在县北二十里海水北流入嘉兴府海盐县史记秦始皇上会稽望于南海二世并海南至会稽西汉地里志南江从会稽吴县南入海中江从丹阳芜湖县西东至会稽阳羡东入海北江从会稽毗陵县北东入海盖汉会稽地广绵亘数千里凡三江皆繇此以达于海也水经云江水（上□下可）分谓之三江口又东至会稽东入于海又云浙江水出三天子都北过余杭东入于海三江之说不同至江流入于海则古今论者不能易也【释名云海者晦也主引秽浊其水黑而晦博物志云天地四方皆海水相通地在其中盖无几四海之内皆复有海也初学记云凡四海通谓之裨海裨海之外复有大瀛海环之曰百谷王一曰朝夕池一曰天池一云大壑海神曰海若海中山曰岛海中洲曰屿水经余姚故城背巨海王粲海赋云翼惊风而长驱集会稽而一睨隋书志开皇十四年诏东海于会稽县界并海立祠取侧近巫一人主洒扫】
　　　曹娥江
在县东南七十里源出上虞县经县界四十里北入海会稽典录云曹娥上虞人父盱汉安二年迎伍君神泝涛而上为水所溺娥年十四自投江而死江因娥得名也世说晋阳秋曹娥父盱溺不得尸娥投衣于江祝曰父在此衣当淹旬有七日衣偶沉娥遂投江而死县长度尚悲怜其义为之葬且命邯郸子礼作碑蔡邕闻之来观夜闇以手摸其文而读之题云黄绢幼妇外孙齑臼二百年后碑当堕当堕不堕逢王叵魏武过曹娥碑下读碑阴八字谓杨修曰解否答曰解魏武曰卿未可言待我思之行三十里魏武乃曰吾巳得之令修别记所知修曰黄绢色丝也幼妇少女也外孙女子也齑臼受辛也所谓绝妙好辞魏武亦记之与修同乃叹曰我才不及卿乃较三十里异苑云蔡邕过吴读曹娥碑旁作八字魏武见而不能解有妇人浣于汾渚曰第四车乃解既而悟曰祢正平也衡即以离合义解之此妇人即娥灵也二说不同世说亦两存之庙碑晋夏统曰曹娥父子丧尸后乃俱出国人哀其孝义为歌河女之章潘逍遥题诗云曹娥庙前秋草平曹娥庙里秋月明扁舟一夜炯无寐近听潮声似哭声
　　　若邪溪
在县南二十五里溪北流与镜湖合越绝云若邪之溪涸而出铜吴越春秋云赤堇之山巳合无云若邪之溪深而莫测战国策云涸若邪而取铜破堇山而取锡溪傍即赤堇山也后汉刘宠为会稽太守去郡若邪父老人赍百钱相送为受一大钱十道志云后人因此名刘宠溪唐徐季海尝游溪因叹曰曾子不居胜母之闾吾岂游若邪之溪遂改为五云溪李白诗云若邪溪边采莲女笑隔荷花共人语李公垂诗云倾国佳人妖艳远凿山良冶铸炉深自注云若邪溪乃西子采莲欧冶铸剑之所
　　　樵风泾
在县东南二十五里旧经云汉郑弘少时采薪得一遗箭顷之有人觅箭问弘何所欲弘识其神人也荅曰尝患若邪溪载薪为难愿朝南风暮北风后果然世号樵风水经云郑弘少以清节自居恒躬采伐用贸粮膳每出入溪津常感神风送之凭舟自运无杖楫之劳村人贪藉风势常依随往还有淹留者徒辈相谓曰汝不欲及郑风耶其感致如此宋之问诗云归舟何虑远日莫使樵风刘长卿诗云仙客常因一箭赠樵风长到五云闲【泾去声齐祖之铸浦泾诗云扫拂渔蓬出泾来自注越人谓水道为泾】
　　　铸浦
在县东南三十里与若邪溪接一名锡浦浦上有横梁人家聚落欧冶祠齐祖之家山记事云昔欧冶子铸神剑之所今为里俗所祠
　　　沉酿埭
在县南二十五里若邪溪东十道志云郑弘举送赴洛亲友饯于此以钱投水依价量水饮之各醉而去一名沉酿川【寰宇记云太尉泉一名沉酿埭案太尉泉即郑公泉弘自饮此水愈疾以埭为泉非也苏鹗演义云郑弘官京洛未至宿一埭名沉酿弘投钱水中劝酬饮尽多酣畅皆得大醉更名为沉酿泉与十道志所载不同】
　　　浪港
在县东南二十里樵风泾之北天无风亦常有浪港北循山径一巨石顷岁里人因开径得石炉铁钤恐为仙人炼丹之所
　　　炭浦
在县东六十里旧经云句践运炭于此越绝云句践称炭聚载从炭渎出炭渎炼塘各因事而名吴越春秋云吴封地百里于越东至炭渎
　　　纂风浦
在县东六十五里
　　　石渎
在县东四十八里
　　　小舜江
在县东南九十里源出浦阳江东北流至锡浦以至于江
　　　清苦溪
在县东三十五里一名横山源出台州宁海北流入县界溉田三百余顷
　　　了溪
在县东北一十五里源出了山合县南溪流以入于剡溪旧经云禹疏了溪人方宅土【华安仁作赵仲渊传云安道采真于了水安道戴逵也以了水通剡故云】
　　　平水
在县东二十五里镜湖所受三十六源水平水其一也唐元微之撰长庆集序云尝出游平水市中见村校诸童竞习诗召问之曰先生教我乐天微之诗也水南有村市桥渡皆以平水名
　　　翁洲
在县东旧经云徐偃王居翁洲即此王龄赋云翁洲访偃王之庐□浦思夫差之封【十道志翁州一名翁山在海中徐偃王所居隶庆元】
　　　范蠡洲
旧经云句践平吴蠡泛五湖后人思之名其洲也
　　山阴县
　　　西江
在县西四十五里源出诸暨县界五十里西北流入萧山江阔一里余湖高至八尺
　　　兰渚
在县西南二十五里旧经云山阴县西兰渚有亭王右军所置曲水赋诗作序于此水经注云兰亭一曰兰上里太守王羲之谢安兄弟数往造焉王廙之移亭在水中晋司空何无忌临郡起亭于山椒极高尽眺亭宇虽坏基陛尚存世说以兰亭叙为临河序赋诗者二十六人不能赋罚酒者一十五人天章寺碑云羲之谢安谢万孙绰徐丰之孙统王彬之王凝之王肃之王徽之袁峤之郄昙王丰之华茂庾友虞说魏滂谢绎庾蕴孙嗣曹茂之曹华平(钦宗庙讳)伟王玄之王蕴之王涣之各赋诗合二十六人谢瑰卞迪丘髦王献之羊模孔炽刘密虞谷劳夷后绵华耆谢藤任儗吕系吕本曹礼诗不成罚三觥合十六人世说以谢藤作谢胜余杭令作余姚令何延之兰亭记云四十一人有许询支道林晋书列传又有李充当以碑为正渚旁有曲水清流激湍映带左右汔今犹然【晋王羲之列传云初渡浙江便有终焉之志会稽佳山水名士多居之谢安未仕时亦居焉孙绰李充许询支遁与羲之同好尝燕集山阴之兰亭羊欣笔阵图云羲之年二十三书兰亭叙王师干撰右军祠堂碑云右军自内史后峻誓坟茔捐弃组曲水兰亭自为之序黄长睿东观余论云永和十年右军年三十八时巳去会稽郡矣何延之兰亭记云永和九年暮春宦游山阴修祓禊礼所记右军出处年岁皆不同晋书列传云羲之初渡浙江有终焉志会稽佳山水名士多居之尝与同志燕集山阴之兰亭为之序以申其志信如列传则兰亭之游乃右军隐居之日也案通鉴云永和四年殷浩以江州刺史王羲之为护军八年王羲之遗殷浩书谏北伐十年以前会稽太守王述为扬州刺史又晋书列传羲之自护军右将军会稽内史实代王述及述刺扬州临发一别而去后王述检察会稽郡疲于简对称疾去郡于墓前自誓时永和十一年之三月也以此推之岁在癸丑为永和九年其时为会稽内史无可疑者晋传既脱略羊欣王师干辈所记皆舛黄长睿号该洽尝跋右军破羌帖云永和十二年去会稽郡巳岁余此语良是至东观余论则自相抵牾有不可解列传又言右军享寿五十有九案右军生于惠帝大安二年癸亥没于穆帝五年辛酉以此推之右军兰亭之游时年五十有一当是时谢太傅隐居东山遂同此集碑署琅琊王友谢安是也葛常之韵语阳秋云一死生为虚诞齐彭殇为妄作盖用谢安一时之语或者又疑羲之传为会稽内史日与尚书仆射谢安书云云案谢志传以升平四年为钦宗庙讳宣武司马后十余年始当国为仆射而永和八年为尚书仆射者谢尚也以尚为安乃列传之误】
　　　上浅溪
在县西五十二里
　　　余支溪
在县西四十七里旧经云溪有二源一温一凉汇于此其温凉不杂其实亦镜湖之别流也故名余支
　　　官渎
在县西北一十里越绝云句践工官也
　　　射渎
在县南五里旧经云越陈音教射之所越绝云射浦句践所教习兵处也射率陈音死葬浦西五里今人或称射浦
　　　麻溪
在县东八十里水经麻溪溪之下为潭
　　　双涧
在县西南三十里法华山唐李公垂诗云十峰排碧落双涧合清涟自注法华寺前后有十峰回绕双涧合流于良史宿天衣诗云掬水月在手弄花香满衣掬水疑即谓此涧水也曾文清诗亦及此见天衣寺
　　　纪家汇
在县西七十里【干道八年诸暨县陈请开浚湖道水利得　旨浚纪家汇导萧山新江以达诸暨知萧山县谢晖言山阴沿江皆山也诸暨萧山地势低下小江旧以导诸暨之水也今浚新江其底石坚不可凿徒费民力纪家汇一开则上流冲突而萧山县之桃源苎罗许贤新义来苏崇化昭明凡七乡皆被巨浸力疏其不便上之议遂寝三邑民皆感其惠冯（言匋）为作碑】
　　嵊县
　　　剡溪
在县南一百五十步溪有二源一出天台一出婺之武义西南流至东阳入县一百四十里东北流入上虞县界以达于江晋王子猷居山阴夜雪初霁四望皓然独酌酒咏左思招隐诗忽忆戴逵时在剡便乘小舟诣之造门不前而返曰本乘兴而行兴尽而返何必见安道耶今人称为戴溪又曰雪溪皆以此邑中亦有戴溪亭云李太白诗云试问剡溪道东南指越乡舟从广陵去水入会稽长杜子美昔游云剡溪蕴秀异又曰归帆拂天姥皆谓此地也
　　　嶀浦
在县西南四十五里水经云嶀山成工峤以北有嶀浦浦口有庙甚灵行人及樵采者皆先致敬若相盗窃必为（虫□）虎所伤浦北即嶀山与嵊山接二山虽异县而峰岭相连潘逍遥晚泊诗云晓泛剡溪水晚见剡溪山渔唱深潭上鸟啼高树闲嶀浦与石栏干相连皆溪山奇绝之地绍兴中有方士李季憩道傍遇异人自石栏干下揖季曰君来何为季曰秦太师遣往桐柏设醮请福其人太息曰秦今死矣张浚刘锜皆当起为将相秦岂得存耶季大骇亟去比至天台则秦之薨问至矣盖天下名山宜有神仙往来云
　　　临溪
在县东北五十里
　　诸暨县
　　　湫水
在县西七十里源出富阳经县永泰乡入于江
　　　概浦
在县北十九里吴王阖闾弟之子夫概所封因以为名
　　　浣江
在县东南一里俗传西子浣沙之所一名浣浦又名浣渚元微之诗云浣浦逢新艳兰亭诧旧题
　　　五泄溪
在县西五十里舆地志云山峻而有五级故以为名下泄垂三十丈广十丈中三泄不可踰度登他山望始见之上泄垂百余丈声如震霆水经云浦阳浙江东径诸暨县与泄溪合溪广数丈中道有两高山夹溪造云壁立凡有三泄水势高急声震水外上泄高二百余丈望若云垂此是瀑布土人号为泄尔嘉佑中刁景纯诗云西源穷底到东源直住层崖五磴泉
　　　石渎溪
在县西南六十二里上下源各有二石井相联合流如渎故以为名
　　　上桑溪
在县东四十里
　　　黄坛溪
在县东北五十里源出黄檀岭
　　　乌石溪
在县北四十八里溪多乌石故名
　　　开化溪
在县南二里
　　　濑溪
在县南六十里一名堰溪
　　　双桥溪
在县东北十四里源出乌石溪北流入高湖
　　　栎溪
在县东北四十里源出白崖山北流入秘浦湖
　　　干溪
在县东北六十二里以吴干吉故居于此故名俗呼干溪非也
　　　灵泉溪
在县西二十五里源出范蠡潭山其流溉民田甚广他乡多求谷种于此俗呼稻种泉
　　　山遐浦
在县东八十里旧经云山遐断高公湖为浦取渔所集千艘后人思之号山遐浦案遐字彦林建元初为余姚长为官出豪强所藏二千户境内肃然众共驱之令不得安席后至东阳太守出晋书本传
　　萧山县
　　　浙江
在县西二十五里源自西东来由富阳经县一百五十里转北流入临安府盐官县出海水经云浙江西北入海注云今钱塘有浙江也说文云别流为汜至山阴会为浙江顾野王地志云浙江发源东阳新安不与岷山接至钱塘江有浙山正居江中潮水冲山即回入海故曰浙江亦曰定山是也【汉地志云浙江水出丹阳黟县南蛮中北径其县南又云縠水自太未连北至钱塘入浙江史记秦始皇三十六年临浙江水波恶乃从狭中渡盖舍此而渡余杭矣庄子云浙河之水水经渐江水出三天子都即浙江也唐卢肇海潮赋云浙者折也盖取其潮屈折而倒流也】
　　　浦阳江
在县东源出婺州浦江北流一百二十里入诸暨县溪又东北流由峡山直入临浦（山弯）以至海俗名小江一名钱清江郦道元水经注云浦阳江导源乌伤县东径诸暨与泄溪合东回北转径剡县县开东门向江江广一百余步又云柯水东北径永兴东兴浙江合谓之浦阳江引汉地理志萧山县潘水所出又疑浦阳江之别名自外无水以应之谢惠连西陵遇风诗云昨发浦阳汭今宿浙江湄韵谱云水之相入为汭又云水北曰汭自浦阳江北流入浙江二水参错其名曰汭宜矣泄溪属诸暨县所谓东回北转盖由山阴会稽汇曹娥江由上虞以入剡溪也道元又云浦阳江东北径始宁县嶀山其北即嶀浦又云东径上虞县南至王莽之会稽地名虞宾又云余暨之南余姚西北浙江与浦阳江同归海又引阚骃十三州志云江水至会稽与浙江合自临浦南通浦阳江其说不一与上文自相抵牾盖始宁今上虞县嶀浦嶀山皆属嵊县虞宾属上虞又接余姚江临平湖在浙江以西其源殊别余暨即诸暨距余姚二百余里谓余姚西北浙江入海非也盖此江东北流自山阴会稽泝曹娥江始至上虞余姚嵊县谓东回北转入上虞嵊县斯可矣道元之论又曰东南地卑万流所凑故川旧渎难以取悉此未必一皆得其实盖道元未尝身履浙江以东故其误如此后人因袭遂认此江为上虞江其失则寖邈矣汉志云萧山县潘水所出水经云柯水东北径永兴东与浙江合今山阴县二十里有柯桥其下为柯水然则浦阳江与柯水一源由萧山以达于浙江古今盖不易也【十道志婺州浦江一名浦阳江盖江之导源实出于此禹贡三江既入震泽底定韦昭云三江者松江钱塘江浦阳江盖江之名尚矣越绝云浦阳者越王句践兵败众懑于此故曰浦阳去山阴五十里唐书志越州会稽县有府一曰浦阳今土人以钱清为古浦阳也孔延之掇英集云越之通道有四西接钱塘曰浙江城西四十五里曰钱清江州之东七十里曰曹娥江余姚县曰姚江旧经云会稽县东南九十里为小江津然则钱清江小江津皆浦阳江之别名也今以地里考之自浦阳江至曹娥百余里郦道元误以曹娥为浦阳江岂当时曹娥江之名未着亦名浦阳耶或陵谷迁变旧流不循其故道耶十道志云浦阳江有琵琶圻岸有曹娥碑信此则曹娥江即浦阳尔五臣文选注云浦阳汭经上虞至会稽山阴为浙江谢康乐山居赋注云浦阳江自嶀山东北径太康湖其说皆误盖自道元有东径嵊县又径上虞之说有以误之尔梁褚淡之为会稽太守孙法亮叛淡之遣队主陈愿议曹虞道纳二军过浦阳江与贼战柯亭破之】
　　　渔浦
在县西三十里十道志云渔浦舜渔处也梁丘希范旦发渔浦诗云渔潭雾未开赤亭风巳扬谢灵运诗云宵济渔浦潭钱起诗云渔浦浪花摇素壁西陵木色入秋窗
　　　祖渎
水经云浙江又东径祖塘谓之祖渎昔太守王朗拒孙策数战不利孙静果说策曰朗负阻守难可卒拔祖渎是道要也若从此出攻其无□破之必矣策从之破朗于固陵
　　余姚县
　　　余姚江
在县南一十步源出上虞县通明堰东流十余里经县江东入于海江阔四十丈潮上下二百余里虽通海而水不咸
　　　菁江
在县西十五里源出四明山北流汇余姚江以达菁江王荆公题诗云丹楼碧阁无处所惟有江山照眼明
　　　湖塘浦
在县东西十里水经云余姚水东径穴湖塘湖水沃其一县并为良畴
　　上虞县
　　　上虞江
在县西二十八里源出剡县东北流入江分二道一出曹娥江一自龙山下出舜江又北流至三江口入于海【初学记云凡江带郡县以为名则有会稽江山阴江上虞江是也】
　　　运河
在县南二百二十步源出七里湖渔门浦自皁李湖皆汇于河西抵梁湖堰东之通明堰各三十五里
　　　通明江
在县东十里源出余姚江其西自运河入于江【有堰曰通明堰蔡舍人肇明州谢上表云三江重复百怪垂涎七堰相望万牛回首盖自杭经越至明凡三绝江七度堰此其一也】
　　　五夫河
在县北三十五里源出夏盖湖曰驿亭堰凡三十里东流入余姚县之菁江
　　　夏湖溪
在县东南二十五里源出黑龙潭冬夏不竭由下管宝泉至浦口入溪流注五十余里
　　　李家溪
在县南六十里源出白龙潭由上山乡宝泉浦口入溪
　　　杜浦
在县西南四十里梁杜京产之居也案京产傅在始宁东山开舍授学州辟从事称疾去自浦之东山一里许其山舍下临此浦也
　　　顾墅滩
在县西南四十里杜京产与同郡顾欢同契在东山开舍授学世传顾欢家墅于此一作故墅
　　　石溪
在县南三十五里
　　　思湖浦
在县西北六十里东通海西抵钱塘其对岸即海盐县俗呼为风门海口
　　　饮牛溪
在县南五十里白道猷岩下石有系牛足迹溪以此名邑人江公亮诗云好是道人岩畔月夜深清照饮牛溪
　　　姚家浦
在县西北六十里一名谢浦
　　　陈家浦
在县西北六十里
　　　槎浦
在县西六十里
　　　达浦
在县西北六十里
　　　簟浦
在县□五十里
　　　省河
在县东一十里【说者云旧有运河距梁湖通明二堰各三十余里积雨阏壅民有垫溺者异时邑令浚此河欲以杀运河水势然雨河止隔一小堤风涛上下撞击其土易隳运河一决如建瓴水下流尢被害此河之浚盖未见其利也】
　　　钓川
在县西南七里陶隐居乘槎垂钓于此华安仁云仙驭不返沉槎无迹谓此
　　新昌县
　　　东溪
在县东一里其源东南来自天台石桥瀑布水北径石笥出青檀别一源东南出南州北径小将与青檀水合流入羽林又一源南出黄杜北径天姥山出羽林合流入县至虎队岭支派入蛟湖入县南流西溉田一万二千亩其巨派从北流过县后西北流为三溪出嵊县为剡溪【唐咸通元年浙东贼裘甫陷剡县众数千人观察使邹祗德将沈君纵张公署李珪击之甫设伏于三溪北壅溪上流使可涉既战阳败走官军追之半涉壅水大至官军败三将死之后甫由黄罕岭入剡兵遂溃】
　　　王宅溪
在县北三十里源出四明奉化由沙溪西南入剡转北至杜潭别一源出台州宁海由三（土兄）西径唐家洲纡绕三十六渡北流汇杜潭水出嵊县浦口
　　　查浦
在县北水经云浦东流二百余里与句章接浦周六里其夹浦居民五百家门皆面水昔尝过之今尚如水经所言可避世桃源也
　　　石笥溪
在县东八里一名石溪
　　　柘溪
在县东南二十五里源出天姥山
　　　石溪
在县西二里源出天台山瀑布
　　　沃洲
在县东七十里晋支道林白道猷隐居于此唐朱放诗云月在沃洲山上人归剡县江边刘长卿诗云何人住沃洲魏郑公留题云何代沃洲今夜兴倚阑干听赤城钟
　　　放马涧
在县东三十二里支道林放马之所【世说或讥道林养马不韵答曰贫道但赏其神骏自此之沃洲天姥皆有道林遗迹】
　湖
　　会稽县
回涌湖在县东四里一作回踵旧经云汉马臻所筑以防若邪溪溪水暴至以塘湾回故曰洄涌南史谢灵运传会稽东郭有回踵湖灵运决以为田太祖令州郡履行此湖去郭近水物所出百姓惜之太守孟觊执不与初学记山阴有回浦湖盖旧属山阴县界
镜湖在县东二里故南湖也一名长湖又名大湖通典云东汉永和五年太守马臻始筑塘立湖周三百十里溉田九千余顷人获其利王逸少有云山阴路上行如在镜中游镜湖之得名以此舆地志山阴南湖萦带郊郭白水翠岩互相映发若镜若图任昉述异记云轩辕氏铸镜湖边因得名或又云黄帝获宝镜于此也郦道元注水经云浙江东北得长湖口北写大江又大湖石帆山下水深不测传与海通然则长湖太湖之名盖又出镜湖之先矣【湖兼属山阴县其源实出会稽之五云乡也水经云湖五百里溉田万顷与通典不合】
浮湖在县东
石浦湖
范家湖在县东南四十里
钱湖在县东一里湖上僧庵号兴福院今为圆通寺
　　山阴县
天照湖在县东三里
茭塘湖在县西五十五里新安乡以塘湖多茭葑故名
　　诸暨县
古放生湖在县西南一里旧经云唐大历中使程希宾往诸道放生遂以此湖放生禁采捕并浦阳江等凡五所俱置后改建于县东二里为今放生池
县湖在县西北三里淳熙改元知县事何【侨】重浚仍置二闸以涨涸为启闭邑人便之
必浦湖在县北七十里周四十里俗讹为秘浦其傍横港曲湾以百数多采捕者
朱公湖在县北六十里昔朱氏浚此湖
鲤湖在县南二十里湖多鲤故名或云范蠡养鱼之地今世传范蠡养鱼经有养鲤鱼法甚详
高公湖在县东二十里昔高氏浚此湖
　　萧山县
湘湖在县西二里周八十里溉田数千顷湖生莼丝最美水利所及者九乡以畋渔为生业不可数计【初崇化由化夏孝昭明长兴赡养新义来苏八乡皆仰食湖利干道中知县顾冲以许贤一乡距湖水虽差邈亦可溉及乃合旧约益以许贤为九乡均其利刻石示众曰均水约束云】
白马湖在县西一十四里周二十五里溉田百余顷一名石姥湖【绍兴中民沈琮以湖田三千亩献入宁寿观有 旨两浙漕臣验视不可田议遂寝】
爪历湖在县东二十五里周五里旧号临江湖溉田二十顷
梓湖在县西三十五里
落星湖在县西二十五里周二十里溉田百余顷旧经云后汉汉安二年落星湖中故名【湖地今五千九百二十五亩三角熙宁中以湖地高者为田为三千八百一十一亩置十九围其低者不围干道二年拨田九百亩赐归正官大周仁之妻张氏议复以湖利还民淳熙十一年言者以为请有　旨下所属开掘故湖之为田者复以予民自邑以西逐岁得水利田者得以资灌溉之利庆元六年临安府龙华寺僧宝华陈乞拨赐为田今湖利遂废】
詹家湖在县西二十五里
女陂湖在县南二十里周四里
净林湖在县西二十六里周一十里俗称杜湖
清霖湖在县南二十二里
马社湖在县东二十五里邑人马社所筑
浚山湖在县东南二十七里周三里
徐安正湖在县西四十里周一十五里以浚湖人得名
戚家湖在县西三里与湘湖接一名椿湖
周家湖在县南二十里
桃湖在县南六十里
大尖湖在县南六十里
厉市湖在县南十二里
童湖在县东四十里
牧马湖在县东四十里
千湖在县南六十里
　　余姚县
桐下湖在县东一十一里周十五里西北有土门
穴湖在县东一十二里旧经引夏侯曾先地志云吴时望气者凿断此山故以名湖周六里西有土门
烛溪湖在县东北一十八里旧经云昔人迷失道忽有二人执烛夹溪而行因得路故名烛溪一名明塘湖俗号淡水海周一百五十里深二丈溉田千余顷东西各有石闸其西闸中闲易为土门奔流湍激旋即废庆元五年知县事施【宿】始复其旧更凿山骨辟令广每放湖水势不柅人皆便之【十道志云湖中有烛传云昔人入山迷惑昏暗四塞悲泣山中忽有双烛照之与旧经略合】
梅澳湖在县东北一十八里东即烛溪湖此其澳曲也旧经云昔有梅树吴时采为苏台梁湖侧犹多梅木俗传水底梅梁根也今巨木湛卧湖心虽旱不涸不露秋八月或有声如鼍吼震彻数里土人谓之湖淫【十道志吴起建邺宫使匠人伐材住明塘溪口梅下俄见树长堪为梁伐材还都梁巳足更别无用梁一夜飞还土人异之号曰梅君此材今在溪中水旱则自浮沉一云用为禹庙梁是也旧经云梁时修庙惟欠一梁忽风雨漂一木至乃梅梁也今梅梁以二铁缆系之楹闲相传此物岁久时为神异云】
鳢子湖在县东北三十五里周八里有土门
桐木湖在县东北四十里周八里傍多桐木故名湖内有田七百四十五亩
上林湖在县东北六十里周五十八顷有奇有石闸
上澳湖在县东北七十里周三顷有奇有石闸堨各一所
寺湖在县东北五十里周八十余亩北有土门
乌戎湖在县□二十里周三十余亩有土门
黄山湖在县北二十五里周二十八里溉田一百顷有土门
独姥湖在县北四十里周八里西有土门上有独姥祠
附子湖在县北三十里周二十五里
劳家湖在县北三十五里周一百五十余丈
松阳湖在县东南一十五里周九十亩东有土门
樝湖在县东南一十八里周五十亩东北有土门
东泉湖在县南一十五里周十亩
西泉湖在县西南一十五里周七里
莫家湖在县西南一十五里周三百亩东有土门
前溪湖在县西南一十七里周百亩北有土门
鸭荡湖在县西南二十里周百亩北有土门
蒲阳湖在县西南二十五里周十二里北有土门
赵兰湖在县西南二十七里周百五十亩北有土门
乐安湖在县西二十里周二十九顷有土门
臧墅湖在县西三十里周四里
小樝湖在县西三十七里周一十七里南有土门
牟山湖在县西北三十五里周三十里东北有土门
汝仇湖在县西北四十里周三十里有土门六所湖内籍田七百余亩【湖南先有田数多绍兴二年得　旨复废为湖详见上虞县夏盖湖注】
余支湖在县西北五十里周二十里有土门七所湖内籍田三百余亩
千金湖在县西北六十里周十五里西有土门
渔浦湖在县西北六十里一名白马湖旧经引夏侯曾先志云驿亭埭南有渔浦湖深处可二丈汉周举乘白马游而不出时人以为地仙白马湖之名由此水经云渔浦湖中有大独小独二山唐贞元中置湖门三所别于北门置放水塘四百步
　　上虞县
西溪湖在县西南三里旧七里湖旧经云县令戴延兴立周七里故以为名溉田二百顷
皁李湖在县西北五里周一十五里
谢陂湖在县北三十五里旧经云谢灵运庄也自湖至谢氏西庄一十余里
大楂湖在县东北一十里周九里三十步湖中小阜号山
破冈湖在县北二十五里旧经云吴时望气者凿断山冈因名
任屿湖在县西北二十七里旧经云宝历二年县令金尧恭开置溉田二百顷
夏盖湖在县西南四十里湖内三十六沟其岸北二斗门依山有神祠湖东北则夏盖山也【夏盖一作夏驾又作夏架水经云西陵湖西有湖城山东有夏架山湖水上承妖皋溪而下径浙江古语云夏驾山浮盖山屹立于湖中不为湖水之涨涸也绍兴二年上虞县令赵不摇言县所管夏盖湖等一十三处为田不便吏部侍郎李光奏一方利害无甚于湖田乞比较兴湖为田以来所失常赋孰多孰少自政和以来以湖为田者乞复为湖得　旨张守具经久利害以闻限三日知越州张守言上虞县夏盖湖改为田者一百三十一顷二十四亩余姚县汝仇湖等湖一十三所改为田八十一顷四十九亩二年内暗失米四千二百三十六石八斗有零民闲所失当复数倍乞复废为湖自此两县可望全熟委是经久有害无利奉　圣旨依仍自三年正月为始】
给事傅公崧卿守乡郡时侍郎陈橐入幙上公利便橐窃惟执事作镇乡郡必思所以兴利除害为此邦悠久之福橐亦尝蚤夜筹虑期有献于左右其闲非无利害之大者复念吾君迁播未有定居戎羯凭陵疆圉弗固乃欲于此时陈利害之说是犹疾病之人邪气未除而遽议调补亦似乎不知务也故事非迫切于今日者皆未敢辄有言前日因至上虞境内过夏盖湖而□究湖田之为害实吾民今日倒悬之苦有不得不言者古人设陂湖以□旱岁王仲薿建请以为田乃引鉴湖自然淤淀巳成田陆为说又有不妨民闲水利之语其欺罔甚矣然佃户占请之初各有亩数不敢侵冒当时湖之为田者纔十二三佃户止于高仰处作（土奈）未敢涸湖以自便民田尚被其利但滀水不如曩日之多故诸乡之田岁岁有旱处比年以来冒占不巳今则湖尽为田矣以夏盖湖推之诸处可以类见橐所知者止上虞余姚其它四邑皆不及知【新昌嵊县无】上虞余姚所管陂湖三十余所而夏盖湖最大周回一百五里自来荫注上虞县新兴等五乡及余姚县兰风乡此六乡皆濒海土平而水易泄田以亩计无虑数十万唯藉一湖灌溉之利今既涸之为田若雨不时降则拱手以视禾稼之焦枯耳其它诸湖所灌注皆不下数百顷植利人户倚以为命而乃尽夺之一遇旱暵非唯赤子饥饿僵踣道路而计司常赋亏失尤多虽尽得湖田租课十不补其三四又况每遇旱岁湖田亦随例申诉官中检放与民田等昨见上虞丞言曾蒙上司差委相度湖田利害因点对靖康元年建炎元年湖田租课除检放外两年共纳五千四百余石而民田缘失陂湖之利无处不旱两年计检放秋米二万二千五百余石只上虞一县如此以此论之其得其失岂不较然民闲所损又可见矣但当时以湖田租课归　御前与省计自分两家虽得湖田百斛而常赋亏万斛嬖幸之臣犹将曰此百斛者　御前所得也不刱湖田何以有此省计亏羡我何知哉今湖田租课既充经费则漕台郡守固当计其得失之多寡而辨其利害夫公上之与民一体也有损于公有益于民犹当为之况公私俱受其害可不思所以革之耶橐得之父老云本州岛之湖其自然可以为田者唯有鉴湖高仰去处盖不失水利兼与民田亦无相妨其它皆随湖广狭以定植利之顷亩寻常湖水平堤旱岁尚忧不足顷见李宣州言此利害甚详而明必曾与执事熟论况执事越人也想前巳洞达于胸中君子怀济民利物之志每恨不得行耳然则解斯人之倒悬顾不在今日乎橐愚意欲望执事断以不疑除鉴湖外诸县湖田悉罢之以便民诚不赀之利也然傥俟奏报则湖田皆在四月上旬插种之后若行罢废似非人情不废则失今夏滀水之利故橐必冀左右以权宜即日施行一面具利害闻　奏仍上章待罪如　四聪嘉纳则粒米狼戾之庆可坐而致或俞音尚閟则湖巳滀水今岁不得为田足以宽嗷嗷之众秋闲果得一稔则疲氓可苏盗贼可息人乐其生无思6瓣孚N执事虽以此得罪亦无愧于心矣此事唯在断而行之虽谋之土客谋之益友愚恐少有肯赞高明以必行者执事试召所亲信三数人询之必有二三之论非其智识有不逮也其势然耳为　国计者必曰湖田岁入几万斛正今日经费所赖而遽罢之则缓急何以济为左右计者必曰　行在咫尺公为守臣岂可不待 奏报而专罢行之事此皆知其一而不知其二也又或以谓未必然者亦人情之常橐若非前日亲见虽它人以诚相告亦未尽信盖橐闻湖田之害熟矣向虽在幙府未尝言及今播种迫期方献言于左右诚以亲究其害耳执事傥以橐之言为信不异身临而目睹也恐或以谓湖田行之累年矣纵不便于民未应疾苦若此其甚岂可未闻于□朝一旦骤欲罢废待报而行未为晚也橐谓此特拘挛守常者之言非恻怛爱民者之言也吾民困苦极矣前此怨嗟叫号为其父母者恬不闻知流害滋深以至今日今执事将自比于拘挛守常之徒乎抑以世之重自任耶又事有大可虑者顷年虽有丰有凶然富民薄有储畜兼它邦转籴可以相补故小民幸免于沟壑今虏骑所过之地谷粟皆被焚爇屈指聚落之闲有余粮者无几且无它邦转籴之望而官兵支费又将取给于民父子兄弟不相聊矣然犹竭力耕种以觊秋获雨泽在天不可必也陂湖之与夺在人幸未至于后时可不任其责哉失此机会岁事或亏湖田之租常赋之额两无所得元元艰食流离道路强者为盗弱者为丐啸聚弄兵岂不由此执事当自见之知橐不为过论也建炎二年春邑民尝诉湖田之害于抚谕使者使者下其状于州县上虞令陈休锡遂悉罢境内之湖田翟帅以未得　朝廷指挥数窘之陈不为变是岁越境大旱如诸暨新嵊赤地数百里农夫无事于铚艾独上虞大熟余姚次之【余姚七乡通江潮荫注兼有烛溪湖等数处不可作田不曾废故亦熟】而上虞新兴等五乡被夏盖湖之利尢为倍收其冬新嵊之民籴于上虞余姚者属路不绝向使陈令行之不果则邑民救死不暇况他境乎夫以一县令尚能为之橐之所望于左右宜如何【闻陈令见在会稽敢望呼召访以利害】橐既知利害之详今或不言橐则有罪遂敢不避僭易仰渎听览不任悚惧更有数项鄙见条具于后
此事如蒙采择须在三月尽文字到诸县设或迟缓不可过四月初二三也盖此时湖田插种者尚少兼植利人户须于梅雨前修筑堤塘雨作之后难以施工也
橐三月廿一日舟行湖中询田夫云巳种二十之一至月末可种十之一若罢湖田所插之秧当为弃物兴大利不可恤小害也左右果欲施行不可先使众人知恐刻木得以为巿
租湖田人有愿种者亦有不愿者往往相半盖王仲薿多抑勒等第人租佃或插种不及即空纳租课如此之类皆不愿者缘湖田不罢不敢推还官中年年以为患亦有请数亩为名而侵占蔓延至百十亩如此之类皆愿种者此湖之所以尽为田也前此累有论诉官中差人打量只是为刻木及牙人乞觅租课只仍元额未尝增也擅湖利者皆乡村豪强之人中闲上司体量利害此辈行贿至千余缗今来或罢田当有诉牒纷然并至必以巳种为词亦有
乞俟收成罢废者此乃缓官中行遣至期官吏移易又复寝矣惟在台严少加惩戒毋为浮言所惑幸甚
似闻鉴湖所入居一郡湖田课额之半可望台旨令案吏具数亦可签贴禀闻
朝廷若存鉴湖田止减其半而民田免旱涸常赋无亏减亦　朝廷所乐闻也
上虞陂湖之为田者共一十四所共管纳租米四千余石其西溪湖等十三所共纳二千余石而夏盖湖独管纳二千余石可以见夏盖湖之广阔系上虞余姚两县六乡二万余户植利所系非轻盖六乡皆边海弥望尽是平陆非如衢婺诸郡闲有池塘可以荫注自兴湖田无岁不旱大旱之岁至检放秋米一万余石逮建炎二年陈令罢湖田独此一乡无一户诉旱其利害甚明【前年陈令为新昌丞橐□闻其语】恐台意以谓方
朝廷多故又总乡邦帅权虑事涉太专未欲尽罢不识可先罢夏盖湖田否盖其它诸湖比之为狭纵失其利未为大害虽州郡行遣不当分彼此然一时权宜救民之所甚急于理无碍此亦侯雍齿之意民闲晓然皆知惠之将及我也【此巳涉第二义恐思其上者而不得故谩及之】
此项如蒙垂听须当出榜述夏盖湖利害及先罢之因并言巳一面具　奏付下植利张挂仍令本县告示佃户实时罢种若止行下本县而不出榜恐刻木特迟其事必致后时榜文既到必不敢匿
橐今所言傥不蒙鄙斥更当密询利害条具呈以□~
回銮时论列
橐恐安抚龙图为事巳迫期不暇草奏敢乞只以橐今所言录白缴　进【其闲不急之语乞赐删去】苟利于民橐虽死不恨
梨湖在县西北二十里唐县令金【尧恭】开置
皮湖在县西北三十里
庙门湖在县北一十二里周三里
潜湖在县西南四十二里并湖民多潜姓故以名
高公湖在县西南一十二里周二百余亩
隐岭湖在县西北二十五里周二百亩
小楂湖在县东北一十五里周七里【湖与余姚县云楼乡接盖此湖虽属县而灌溉之利乃及于云楼乡以水势东倾而就下也湖今溉田一十六顷四十亩】
光严湖在县西南四十二里
孔家湖在县西南四十二里
章汀湖在县西南四十二里周三百六十亩
高境湖在县西南四十里周四十余亩
钱家湖在县西南三十里
图湖在县西南四十二里
上湖在县西南四十里
圆湖在县西南四十里周八十亩
姥山湖在县西南四十五里周四里
江湖在县西南五十里【昔有尼寺一夕陷于湖有寺钟堕水底有见之顷岁旱涸车湖垂竭忽见钟鼻乡人共挽出之俄倾雷雨暴至钟复没】
菱湖在县西南四十五里
马家湖在县西南五十里
锺湖在县西南五十里周二百二十亩一名锺家湖
大湖在县西南五十里湖虽阔其水利止及近田
伶仃湖在县西南五十里
赤岘湖在县西南五十里
池湖在县西南五十里周七十余亩
主山湖在县南四十里
铜山湖在县南二十五里唐元和二年邑民叶再荣率其里人开创始再荣语于人曰铜山之北谷岭之阳有泉滔滔不竭可潴之以□岁旱余鼎黄定童云悉力助成之乡贡进士张岳记
潴湖在县南五十里
周家湖在县南四十里
尚湖在县西南三十里
旱湖在县西南四十里
韩湖在县西南四十里
白马湖在县西南四十里在夏盖湖南水经云白马潭深无底创湖之始边塘娄崩百姓以白马祭之因以名其湖焉【白马湖有三一在萧山或名石姥湖一在余姚或名渔浦湖惟此湖无别名】
黄湾湖在县西南四十里
双湖在县西南四十里
四角湖在县西南五十里
双碁湖在县西南五十里
沐憩湖在县西南五十里
萌厉湖在县南四十里
蚌湖在县南四十里
葛粮湖在县南三十里
李家湖在县南四十里
　堤塘
　　会稽县
称浦塘在县东四十里唐地里志云会稽东北四十里有防海塘自上虞江抵山阴百余里以蓄水溉田开元十年令李俊之增修大历十年观察使皇甫温大和六年令李左次又增修之隆兴中吴给事芾重加浚迭李益谦撰记云府城北水行四十里有塘曰防海自李俊之皇甫政李左次躬自修之莫原所始
皇朝改隶巫山威凤二乡适直其地为田八百顷前志谓蓄水以利灌溉今泯然无迹而海水冒田独为民病塘之外不能寻尺其役始以绍兴三十二年十月成以隆兴二年十月云
炼塘在县东五十七里旧经云越王铸剑于此越绝云句践炭渎炼塘各因事而名水经铜牛山北湖下有炼塘里句践炼冶之处
称心海塘在县东北五十里
菁江石塘在县东六十里俗称石塘越绝云石塘越所害军船也塘广六十五步长一百五十三步淳熙九年令杨宪重筑加甃塘岸一里余
北塘在县东北八十里北抵平江府大泽
刑塘在县北一十五里旧经引贺循记云防风氏身三丈刑者不及乃筑高塘临之故曰刑塘张伯玉会稽山诗云防风独强梁后至行趑趄天威不可舍败骨盈高车至今憔悴烟惨淡藏封陶华安仁刑塘诗云汪芒后至知何用败骨空专一素车
夹塘俗传汉太守马臻所筑夹镜湖而为塘也
康家塘自塘以外即镜湖一名东堤
伧塘在县东五十里旧经云昔伧楚共筑此塘堰水溉田营居室于此故名
杜塘在县东十五里少微山下嘉佑中两浙漕杜公所筑齐祖之诗云新筑堤成号杜塘结茅深稳占湖光
　　山阴县
古塘在县西南二十五里晋太守谢輶筑
运道塘在县西北一十里唐地里志云元和十年观察使孟简筑
富中大塘越绝云句践治以为义田肥饶故谓之富中也十道志句践以田肥美故富中都文选吴都赋富中之甿货殖之选旧经云富中里
界塘在县西四十七里唐垂拱二年始筑为堤五十里阔九尺与萧山县分界故曰界塘
(内文阙)
石塘在县西北四十里越绝云越所害军船也塘广六十五步高一丈五十二步
下塘在县西南一百二十里
支塘在县西南一百里
　　嵊县
汉塘在县北二十五里
新塘在县西三十里
广利塘在县西三十里
　　萧山县
捍海塘在县东四十里长五百余丈阔九尺
荻泾塘在县南二十里
柳塘在县西三十里茗山下
　　余姚县
东部塘在县北四十里庆历中谢景初董役海塘诗云五行交相陵海水不润下处处坏堤防白浪高于马董众完筑塞跋履率旷野自塘以西为长堤详见海堤
谢家塘在县北四十里
王家塘在县北四十一里
和尚塘在县北四十二里
　　上虞县
上塘在县南水经云江南有上塘阳中二里隔在湖南常有水患太守孔灵符遏蜂山前湖以为埭下开渎直指南津又作水埭二所以会北江得无淹渍之患
横塘在县南三十里
　　新昌县
泄塘在县西南七里长广三十亩
新塘在县东三里
夹溪塘在县南□里僧显忠诗云南溪北溪深横塘截流过
　池
　　会稽县
放生池在府东南一十里天宝二年秘书监贺知章表乞永周湖数顷为放生池诏许之明年春以黄冠归故乡赐鉴湖剡中一曲敕永周湖为放生池府有池放生始见于此先是梁元帝时荆州请立放生湖其碑文见艺文类聚唐初州县未有其制自唐天宝后李（怯去去改登）于襄州置放生江颜真卿于升州采石及湖州各置放生池至干元元年沿江诸州自池至洋八十一州各置池一所其敕书有云所以宣皇恩广慈爱也
国朝天禧元年诏江浙淮南荆湖路诸州旧有放生池废者悉兴之元无处沿江淮州军近城上下五里并禁采捕天圣二年诏诸郡县未置者于附郭三里浚之绍兴十三年
敕有司以时省视网罟入者以盗论自永周岁久湮没更为民田旧池寖废岁遇
寿节放生无定所隆兴二年
二百七十顷以为放生池奏闻
诏从之又于池侧置咸若亭曾文清公撰记
谢公池在县南五里
王右军洗砚池在县南五里白马山下旧经云王右军洗砚处今人指蕺山潢污为池非也
鹅池在县南二里蕺山戒珠寺前旧经云王右军养鹅之所华安仁考古云逸少既善笔札性复好鹅所在穿池涤墨其傍必有牧鹅之所此池是也
方干池在县东十里澄波坊唐方处士所居华安仁考古云雄飞门巷虽改故池未湮即此池也干字雄飞以诗名号云庵处士门人私谥玄英
日月池在县东北一里池二所俗传钱武肃王所浚王有目疾故浚此二池云
　　山阴县
王公池在西园皇佑五年知越州王逵始置齐祖之撰记云方钱氏仗钺为后庭棹讴凫鴈之乐邦人不与其观
圣朝受图籍建守宰且百年前治越者始新西园及公始命邦人无小大得恣乐其中故王公池非新也由王公名之也
南池在县东南二十六里会稽山池有上下二所旧经云范蠡养鱼于此又云句践栖会稽谓范蠡曰孤在高山上不享鱼肉之味久矣蠡曰臣闻水居不乏干熇之物陆居不绝深涧之宝会稽山有鱼池于是修之三年致鱼三万今上破塘村乃上池
兰亭古池在县西南二十五里王右军修禊处唐大历中鲍防严维吕渭而次三十七人联句于此云曲水追欢处遗芳尚宛然名从右军出山在古人前赏是文辞会欢同癸丑年
王右军墨池在县西南二十五里兰亭桥东华镇记云闻右军上巳日修禊处在天章寺有墨鹅池皆遗迹池不甚深广引溪为源每　朝廷恩命至池墨必先见皇佑中忽三日连发未几　御书至赵清献公亲到池上与僧约曰池墨见即当为请之既爇香致祷须臾响应墨光黑色倍常时因贮之于罂以献于朝任屯田布罢任游山以香酒祭池倏忽墨见留诗云田曹郎吏何多幸亲见池中墨水生【复斋漫录载临川王右军墨池每贡士之岁或见墨汁点滴如泼出水面则必有登第者此池灵异亦其比也】
右军鹅池在县西南二十五里华镇记云闻鹅池有白鱼长数尺有捕者腾跃而起鬣如银下前池而去后复见于池中盖异物也
瑟瑟池在县西二里以池水湛碧故名钱公辅小隐山记云山堂因山之名凡一景一趣无不为之称有瑟瑟池
龙喷池在县西一里酒务前
西禅池在县北五里
山鱼池在县西一百步山下唐元微之留题云劝尔诸僧好护持不须垂钓引青丝云山莫厌看经坐便是浮生得道时李公垂诗云汲水添池活白莲十千仿佛尽生天凡庸不识慈悲意自葬江鱼入九泉后有题云微之诗戒僧以护生之意及公垂见而笑之未几果有寺僧罟于池中者故公垂因形之于诗云
　　嵊县
放生池在县东三里
右军墨池在县南十五里金庭洞晋王右军所居也唐裴通记云金庭洞天在县之东南循山趾而右得小香炉峰即洞天之北门常闻异香时值仙人从古不死真天下之绝境也琅琊王羲之家于此山其书楼墨池旧制犹在通以元和二年二月来游登书楼临墨池但见其山水之异
　　诸暨县
放生池在县东二里周四十里一名放生湖唐天宝中县令郭密之筑堤塘溉田二十余顷池心有小山状如号山其东有虹梁扁放生桥
　　余姚县
放生池在县南以东西各一百五十步立石为界隆兴改元知县事王度始置朱待制翌撰记
鴈池在县东双鴈里水经日南太守虞国旧宅号西虞即双鴈送归处华镇诗云南国使君归故里霜鸿飞舞送朱轮
项家池在县南一十里
洪家池在县南一十五里
阮家池在县西南三十五里
　　上虞县
放生池在县南二百步
朱公洗砚池在县西北四十里池侧有学堂云朱买臣读书堂其西有朱侍中庙
谢公洗屐池在县西北三十里东山傍俗传康乐遗迹以其登山蹑屐也然华安仁考古诗云谢公白首乘轩地长记沧波洗屐时又指言谢文靖尔
　潭
　　会稽县
孤潭在县东南旧经云若耶溪侧潭深而清孤石耸出潭上有大栎木谢灵运与惠连联句刻于树侧水经云麻溪下孤潭周数亩甚清深有孤石临潭乘崖俯视猿狖惊心寒木被潭森沉骇观麻溪下注若耶溪水至清照众山倒影窥之若画唐人征故事联句云古寺思王令孤潭忆谢公
贺精潭在县东南
少微潭在县东少微山下
龙潭在县东南
嫡耳潭在县东一作的耳
鹿迹潭在县东南
　　山阴县
射的潭在县南仙人石室下潭深叵测
破潭在县东广八十亩
照潭在县南
包家潭在县西北
苏家潭在县南
月潭在三山之西广袤数亩于观月为宜然不知其得名之始
寿家潭又在月潭之西差小于月潭
　　嵊县
下鹿苑潭在县西鹿苑寺西源出山巅二小石穴涌流至葛仙翁祠下出二石瓮闲又一里许石崖壁立瀑布十余丈下潴为潭顷岁旱投简潭内划然有声俄顷水尽黑电自潭发雨骤至如响
三悬潭在贵门山下有龙祠号普济禜祷有应
簟山潭在县东水经云东有簟山山下众流前导湍石汛激浮溢四注
五龙潭在乌猪山巅潭有五龙故名
响岩潭在细岭
灵岩潭在子周山
石门潭在县西
动石潭在县东北
　　余姚县
竹山潭在县东
泉潭在县东南
鬼啸潭在上林山坳人迹罕到傍有龙王祠禜祷有应
　　上虞县
弹潭在升相山之巅垂瀑百余丈汇于潭潭上巨石隐隐有足迹号仙人迹
黑龙潭在县南俗呼其山曰潭山山之上下凡三潭山巅人迹罕至最下潭居山椒传云尝有黑龙见
白马潭在县东水经云白马潭深无底创湖之始边塘娄崩百姓以白马祭之用以名
白龙潭在县南山顶有三潭凡请祷者挽楼而上仅至下潭巳目眩股栗不可留传云昔有白龙见故名
　　新昌县
长潭在县西南其源西南自东阳北出夹溪过穿岩别一源南自天台出墓门溪东转韩峰径西与穿岩水合流入于潭又西北流入剡西门唐方干诗波涛漫撼长潭月谓此百丈潭在县东潭有三所皆神龙所窟
　海堤
余姚海堤绵亘八乡其袤百四十里庆历中县令谢景初治堤事始筑二万八千尺王文公安石记之厥后增筑视旧倍蓰堤或罅獘不坚受潮之啮颓圯摧隳甚则荡析田畴漂溺室庐于是岁起役夫六千人人为役二十日率于农隙董治修筑吏或苟且不经意随筑辄坏堤盖未尝固也庆元二年令施宿始因岁役革具就实既竣事则图所以永其存盖东之为云柯梅川上林在承平时尝有牛秘丞斲石为堤岁久堤移石亦湮没命工求诸淤淖而具得之爰相旧规创意迭累既壮其东偏矣西之为兰风东山特当涛势冲突徒恃土堤惧不能久则又计工采石鼎新改筑盖为费者八千缗而西偏石堤复立焉深惟厥终俾民蠲役经营海涂开垦旷土总之得田千六百亩有奇乃建置海堤庄用其租入随时补苴力不困下而堤益固自是岁省民夫十有二万提举常平刘诚之以事请于上报可而显谟阁学士楼钥为海堤后记


会稽志卷第十一
　泉
　　府城
清白泉在府西清白堂侧范文正记云西岩下获废井泉甘色白渊然丈余引不可竭王十朋赋云啜茗于清白之堂漱齿于清白之泉
三汲泉在卧龙山麓泉甚浅不过有水数斗然汲尽巳复满未尝竭也旧在陆左丞园内今析为二其一归陆参议静之其一归司马监丞僖
　　会稽县
子真泉在梅山本觉寺泉味甘寒廉博士布尝为书子真泉三大字或疑子真隐吴市门不应在会稽然子真方避祸弃妻子变姓名岂常在吴市门者故今会稽多有子真遗迹
郑公泉在县东南五云乡去葛仙翁钓矶为近以郑弘得名水经云在若耶溪东方数丈冬温夏凉舆地志云若耶郑弘所居之侧有郑公泉弘虽居台辅常思故居曾病困思得泉水家人驰取饮少许便差泉有二脉滴沥出石罅味极甘宜茶石之上为行路而泉注溪中非山僧野叟不能知其处
云门泉在云门山唐僧灵一诗云泉源新涌出洞澈映纤云范文正公诗云林无恶兽住山有好泉来
菲饮泉在大禹寺侧王龄诗云梵王宫近夏王宫一水清涵节俭风越俗不知王好恶泉名恰在酒名中
真珠泉在少微山齐祖之家山十咏泉其一也
苦竹泉在秦望山侧曾文清墓林多苦竹泉出其下泓洁宜茶
傅公泉在射的山给事中傅公崧卿先墓因地坎洼凿池潴水每上冢以煎茗浣祭器池纵五尺衡六尺深半衡之数泓洁甘美遇旱不涸士夫咸谓可以方公清德遂目之曰傅公泉
　　山阴县
半月泉在法华山天衣寺侧唐李公垂诗云殿涌全身塔池开半月泉姚氏丛语云泉隐岩下虽月圆池中只见其半最为佳处绍兴初僧法聪凿开岩上名曰满月甚可惜也
　　嵊县
偃公泉在明心院侧院僧仁偃施水于此得名王龄诗云泉自何时得得名从偃公谁能继长陆为载水经中
沸泉在溪坑一穴周二三尺常如汤沸自下衮起四时不竭
　　余姚县
姜女泉在姜山泉流清洌常有木叶蔽其上或去叶泉浊
华清泉在县北陈山元丰中杨景谟顾临来游酌泉赋诗于此
龙泉在灵绪山龙泉寺上王荆公绝句所谓天下苍生待霖雨不知龙向此中蟠也有大字刻泉傍盖后人仿公书非真笔
高宗皇帝巡幸时尝泊
御舟于寺前江中识者以为龙蟠之谶
白水泉在县西南四明乡山壁环绕峭立上有溪流四十二条自绝顶投空而下冬夏水声不绝
　　新昌县
象泉在慧云寺姚佑云饮鹿花开壮此山游人多作慧泉看杖锡泉在县东沃州山下唐僧灵澈之故迹
　井
　　府城
鳗井在宝林山旧经云井有灵鳗一或时出现墨客挥犀云越州应天寺鳗井一在盘石上其高数丈井纔方数寸乃一石窍唐徐浩诗云深泉鳗井开即谓此鳗时出游人取之置怀袖闲了无惊猜如鳗而有鳞两耳甚大尾有刃迹相传黄巢尝以剑刺之凡鳗出游越中必有水旱疫疠之灾乡人尝以此候之华安仁考古云飞来山下石井大如盆盂无耗溢有二鳗文采焕烂世言下彻沧海好事者以彩线悬钱探之极两紽不得其所止
钱王井井凡数十大扺多在五云稽山门外以石甃水高于地霖潦不溢大旱不涸方暑时行路甚以为惠传以为吴越王时所浚盖不可考然至今俗谓之钱王井
葛仙丹井在云门淳化寺佛殿西庑之外僧房中泉味甘寒冠一山唐颜况诗云野人爱向山中宿况在葛洪丹井西门前有个长松树半夜子规来上啼即此井也松巳槁死六十年前故老犹有见之者唐诗人又有句曰月在山中葛洪井晁文元公爱赏之今有松偃蹇天矫如龙正覆井上若护此泉者真可异也但僧辈颇戕其小枝为可惜耳
陆太傅丹井在法云寺佛殿前少东太傅昔以直集贤院守乡邦晚谢事居寺东鲁墟故庐辟谷炼丹专汲此井用之辟谷十余年容鬓气力皆不衰丹巳八转忽变化飞去太傅乃洗炉砵水饮之数日不疾而逝又以余水分诸孙饮者三人中大佖年八十六祠部傅年九十承奉倚年八十三
方井在通判北厅卧龙山足齐祖之有新井诗今名卧龙泉
　　会稽县
禹井在县东南会稽山山海经注会稽郡山阴县南山上有禹井水经云山南有硎去庙七里谓之禹井
葛仙翁井在县东南禹穴侧宋之问诗云著书惟太史炼药有仙翁华安仁考古云葛稚川炼丹于宛委山下有遗井大如盆盂其深尺许清泉湛然
欧冶井在剑浦山齐唐录铸浦事云欧冶子始铸神剑之所有淬剑大井存焉
　　山阴县
何公井在云门山西梁何太祖庙讳所居也宋之问诗云樵泾谢村北学井何岩东
蛟井旧传井有三蛟故名
　　嵊县
蛟井在县南穿山下井有蛟故名近井有镇市居民烟火数百家
赵广信井在县西小白山仙人赵广信炼九华丹于此
　　诸暨县
鸱夷井在净观院侧嘉佑中吴处厚庙碑云陶朱公俗传诸暨人今净观院其故居也乡曰陶朱井曰鸱夷皆以公得名
丁令威井在县东北咸通寺侧
砚水井在永福寺梁武帝读书堂井尚存
　　萧山县
金泉井在县西今为居民徐氏园每县务酝酒取汲于此士大夫家酿亦多用之故县多名酒所谓酿泉为酒泉香而酒冽者信有之
潘井在县西南七里井高于路数尺其水可掬寒暑未尝竭汉地里志注云萧山潘水所出东入海意水源或出于此寰宇记云疑浦阳江之别名
　　上虞县
舜井在县西北三十五里兴教寺傍有象田或者以为的对
金罍井在县南一里天庆观东庑晋太康中获金罍于上虞县即此井也
焦家井旧经云昔焦赣卜地穿此井水味甚甘
柴家井在县西一十里
萧家井在县东一里等慈寺本梁萧氏所舍宅也
龙头山井在县东山崖闲水经云石井冬夏常冽清泉南带长江北连上陂
　　新昌县
石井在县东天姥山下
齐公井在县南五里南明山之东麓俗云齐相井唐齐顗所居山中有十五题井其一也【案齐顗不为相俗传误也】
　洞
　　会稽县
阳明洞天在宛委山龙瑞宫旧经云三十六洞天之十一洞也一名极玄太元之天唐观察使元稹以春分日投金简于此诗云偶因投秘简聊得泛平湖穴为探符坼潭因失箭刳白乐天和云去为投金简来因挈玉壶洞外飞来石下为禹穴传云禹藏书处一云禹得玉匮金书于此史记司马迁探禹穴注云禹巡狩至会稽因葬焉上有孔穴民闲云禹入此穴水经云山东有硎深不见底东游者多探其穴今无所考详见宛委山
风洞在刻石山遇阴雨闻鼓乐声
玉洞在剑浦山齐祖之诗云白石洞闲路吾家在其中琴窗与书阁一半是云封
　　嵊县
金庭洞天在县东南天台华顶之东门也道经云越有金庭桐柏与四明天台相连神仙之宫也唐裴通记云剡中山水之奇丽金庭洞天为最其洞即道门所谓赤城丹霞第六洞天也桉上清经洞天在天台桐柏山中辟方四十里其北门在此小香炉峰顶人莫见之又云晋王右军家于此山书楼墨池旧制仍在南齐道士褚伯玉于此置金庭观乃右军之家也通留诗云寂寂金庭洞清香发桂枝鱼吞左慈钓鹅踏右军池华云周王子晋善吹笙为凤凰声从浮丘登嵩高而羽化缑山去后主治天台华顶号白云先生往来金庭风月之夕山中有闻吹笙者
　　诸暨县
玉京洞在洞岩吴处厚诗云秉烛携笻步步前玉京迢递访神仙四时自有壶中景一罅都迷物外天时刁景纯同游
仙岩洞在五泄山宋禧留题云翠岩仙洞白云深蹑石扪萝一访寻县令刘述祷雨于此亟应有诗云英英洞口云触石纔一缕须臾遍空山霈然作灵雨
　　余姚县
潺湲洞在四明山陆蒙皮日休有唱和
石人洞在县东北石人山洞北向高广各六尺许常若埽溉其石壁如粉昔有浮屠裹粮持炬而入越信宿出洞中邃杳不可穷其底闻橹声而回
吴山洞在县东北吴山洞面沧海巨浪激撞岩石嵌空旁产牡蛎
　　上虞县
蔷薇洞在东山李白诗云不到东山久蔷薇几度花白云他自散明月落谁家我今携谢妓长啸谢人群欲报东山去开关卧白云王性之记云谢文靖携妓游戏之地虽草莽蒙塞然古色不改宛有六朝气象
仙姑洞在县东南一名凤鸣洞昔有仙女乘鸾鹤来下后人立庙祠之号凤鸣洞主洞阔丈余周数十步高十余丈双崖峭立悬石如磬飞瀑溅沬常若风雨岁祈祷有验
　　新昌县
真溪洞在县东洞高四尺阔三尺深不知其底有持炬入者仅数十步风自洞出疾甚炬灭竟不得入匝洞旧植碧桃花时可爱今桃蹊寖废
　石
　　会稽县
窆石在禹祠旧经云禹葬于会稽山取此石为窆后人覆以亭屋有古隶不可读宣和中杨时有题名秦少游禹庙诗云一代衣冠埋窆石千年风雨锁梅梁
葛仙石在县东若耶溪葛稚川尝投竿坐憩于此谢康乐兄弟皆尝游每至此酬唱忘归华安仁诗云闻说风流谢客儿鸽原相应日志归仙翁遗迹云深处携手行吟送落晖
秦始皇坐石在会稽山南舆地志云方石数丈是始皇坐其两边方石八所是丞相斯巳下坐盖俗传云尔
酒瓮石在射的山足三石品峙其状如瓮旧经云巨石三在镜湖东时人谓之秦皇酒瓮石
【齐祖之铸浦录云绝湖而济岩壑相望双石若瓿号秦皇酒瓮华安仁考古集云若耶溪傍双石如瓮而大世言始皇之所遗也今瓮石实有三与齐华二公所记不合以旧经为正】
西施石在若耶溪一名西子浣沙石唐王轩诗云岭上千峰碧江边细草春今逢浣沙石不见浣沙人宋之问云越女颜如花越王闻浣沙国微不自宠献作吴宫娃一行霸句践再笑倾夫差一朝还旧都艳妆惊若耶
【杜牧诗云西子下姑苏一舸逐鸱夷东坡词云五湖闻道扁舟归去仍携西子姚合威丛语云尝以此问王性之性之云西子自下姑苏一舸自逐鸱夷不可云范蠡将西子去也吴越春秋云吴亡西子被杀如宋之问此诗所述则西子平吴后还会稽也说不同俱存之云溪友议郭素儗王轩事怪僻今不取】
岑石在刻石山越绝云秦始皇三十七年以正月甲戌到大越取浙江岑石长丈四尺南北面广六尺三寸东南广四尺西广尺六寸刻石于东山上其道九曲去越二十一里
落星石在曹娥江高七八尺每江潮至石辄不没旧传云星陨而结石也
【旧经落星石有二一在会稽一在余姚皆星陨所化也案曹娥江乃二邑接境此石居江之中流属会稽县今系于此欧阳文忠尝得吴越国封落星石为宝石山其制称宝正六年知其尝改元也然落星石吴越地闲有之其制所封石未详】
石伞在会稽山之别峰唐顾况铭云亭亭石伞有物有名如盖若倾如芝一茎石伞山东山衔日宫石伞山西山衔月宫南峦北阜首出屹雄齐抗于峰下置书堂后为精庐今寿圣院有齐相书堂遗址存焉元和初杨于陵与其属来游赋诗刻石熙宁初元厚之留题云奇峰如伞见遥青玉笥山头地有灵三径荒凉丞相隐一篇清绝放夫铭抗裔孙唐有石伞书堂诗见少微集
飞来石在禹穴侧石上有唐宋名贤题名碑乡云贺知章题名在龙瑞宫此石所镌者
研朱石在宛委山侧华初平云葛稚川既仙去遗朱研于玉笥山得丹砂之力岁久弥大今为一巨峰
凤凰窠石在宝山西石有一圆窍深一尺广四尺俗传凤毓二雏自此而能翔傍有上凤村下凰村
新妇石在县东南会稽山巅
石旗在白鹤山侧山有石屋砥平可容数十人建炎中士大夫避地于此多得全角如张旗故名
胡孙石在射的山下临樵风泾泾水涨石常不没里人以此候水之分寸
虾蟆石在宛委山与龙瑞宫对昔宫廪失粟踪迹莫知盗者有方士言窃食者朝山之异物也羽流信之命工凿石口果验
　　山阴县
羊石在县西吴越□史光启二年钱镠使游奕崔则守羊石
磨镜石在镜湖任昉述异记云镜湖世传轩辕氏铸镜湖边因得名今轩辕磨镜石尚存石畔常洁不生蔓草吴虎臣漫录云湖以镜名恐不然盖镜湖之水平如镜面唐人诗中谓之天镜者是也湖之上源地名平水亦此义
石城在石城里吴越□史干宁三年钱镠讨董昌攻石城去越三十里即此
　　嵊县
石床在县北谢灵运垂钓于此
马蹄石在县东北传云秦始皇东巡经此马蹄所践迹也
　　诸暨县
石屏在五泄山嘉佑中丁宝臣题云天作锦屏环十里僧开朱屋面千峰
石鼓在五泄山巅状如鼓击之有声
石门在县西僧咸润诗云双峰起云际彷佛五侯门
浣沙石在苎罗山下一名西施石寰宇记山下有石迹本西施浣沙之所今浣沙石犹在旧经引舆地志苎罗山西施所居有方石乃晒沙处十道志句践索美女以献吴王得诸暨苎罗山卖薪女西施山边有浣沙石又云苎罗乃所居处沙盖布沙非纱帛之纱也
【寰宇记十道志及旧经所载西子居诸暨苎罗山舆地广记云越人西施出于萧山盖萧山昔永兴县吴尝改诸暨为永兴而二邑疆界联接苎罗山二邑皆有之谚云牛头苎罗一日三过今牛头山亦属萧山也寰宇记诸暨县巫里句践得西施之所至今有西施家东施家以旧经诸志所载则西子家宜在诸暨故今系之】
　　余姚县
石窗在四明山虚明如牖唐陆蒙诗云石窗何处见万仞倚晴虚皮日休诗云棂中空吐月扉际不扃霞
盘罗石在上林湖仙居山其平若掌可坐数人石旁有孱孱有峭壁旁产长生草掇之着几案闲者久而干枯沃之以水则荣翠如初
石在县□独凤亭其地多生古苔梅
　　上虞县
双笋石在钓台山通泽庙侧石双立各数百尺其巅有异花若人立而冕者每杜鹃花开烂若霞锦里人竞观之齐唐序赞　国朝　祖宗三后登格皇穹花枯瘣者各三今复韡如俗以为神华安仁诗序云广利侯祠宇得山中之胜前有双石笋对峙溪上花时烂若霞锦照映山谷
兰峰石太平御览云上虞县龙头山上有兰峰顶盘石广丈余葛洪尝坐其上
葛仙马蹄石在县西南石在道傍迹如马蹄其一蹄常有泉脉不竭
药臼石在县西南石窟凡五小者受一二升大者受一斗许俗云葛仙翁药臼石也傍有三石鼎峙昔仙翁尝涤药于此水底石如碎丹砂流去复生他水皆受秽惟此溪澄澈纤尘不栖亦一异也
铫架石即药臼石傍三石也形如铫架故名
炼丹石在太平山巅石有三圆窍深各一尺许俗传云葛稚川炼丹于此
葛稚川石室在太平山室广数丈高丈余其室析为二俗传葛稚川所居也傍有庵址吴道士干吉卜筑于此
　　新昌县
石狻猊在南明山二石对峙如异兽嘉佑中僧显忠诗云亭除两狻猊一仰复一俯世传智顗死二兽来瞻睹逡巡化为石埋没在深土事怪因难诘但见形可取
　津渡
　　会稽县
丰山渡在县东六十五里
曹娥渡在县东七十二里
杜浦渡在县东七十里
东小江渡在县东南九十里
旧渡在县东三十里
新渡在县东三十里
伧塘渡在县东五十里
富盛渡在县东四十里
上灶渡在县东南三十里
延德江渡在县东南八十里
本憩渡在县东一百里
田家渡在县东五十里
水江渡在县东一百里
　　山阴县
兰亭渡在县南二十五里
离渚渡在县西南三十里
　　嵊县
东津渡在县东一里
西津渡在县西南二里
南津渡在县南一百五十步
胡塍津渡在县南一十五里
　　余姚县
陆家渡在县东四里
邵家渡在县东一十里
邹家渡在县西一里
哑儿渡在县西五里
霍家渡在县西七里
方家渡在县西十里
徐家渡在县西一十二里
吴家渡在县西一十五里
邵家渡在县西二十里
郭家渡在县西三十里
沈家渡在县西三十五里
烛溪渡在县东北二十里
黄沙渡在县东北三十里
　
　　上虞县
百官渡在县三十里
梁湖渡在县二十五里
赵村渡在县六十里
横汀渡在县四十里
罗家渡在县四十里
指石山渡在县四十里
（山豪）渡在县三十五里
浦口渡在县四十里
蔡山渡在县三十五里
华家渡在县一十里
虞大渡在县一十二里
方家渡在县二十二里
姚家渡在县一十五里
安家渡在县一十五里
　　新昌县
三溪渡在县东一里
　桥梁
　　府城
府桥在府门东蓬莱馆前旧东亭桥
通泰桥在府城东北今名新桥
府西桥在府城东北市会稽县西
甲子桥在府城东南旧开元宫甲子真君堂址与其坊名偕存
集商桥在府城东
马坊桥在府城东南
罗纹桥在府城东教场后
莲河桥在城东天庆观后
都亭桥在城东礼逊坊傍有废井传云蓟子训卖药之所也越绝云秦始皇东游之会稽以甲戌到大越舍都亭都亭之名始此【萧山县亦有都亭未知孰是】
吴伯桥在城东锺离坊内
锺离桥在城东东汉锺离意山阴人仕至尚书仆射此其所居至唐锺离牧意七世孙
竹园桥在礼逊坊昔纪伯与陈嚣邻修藩篱侵其地嚣不较又益与之伯惭亦退避号义里此其地也
纺车桥在城东观音寺侧
镜水桥在城东赵处士仲微所居事见隐逸
斜桥在城东北其下多客邸四明舟楫往来所集
小江桥在城东北
昌安桥在城东北吴越□史干宁三年钱镠攻昌安门桥因门而名
长桥在城东北支盐仓侧西
东双桥在府城东
开元寺前桥在城东一名坊口桥
落星桥在府城东祥符寺前
辞云桥在府城东南
越仙桥在府城东北
潘师桥在府城东广陵坊
济川桥在府城东
望星桥在府城东南
五接桥在府城东南
落碧桥在府城东
大夫桥在东郭唐张志和居也【详见玄真子宅】
广宁桥在长桥东漕河至此颇广民居鲜少独士人数家在焉绍兴中有乡先生韩有功复禹为士子领袖暑夜多与诸生纳凉桥上有功没有朱袭封亢宗追怀风度作诗云河梁风月故时秋不见先生曳杖游万迭远青愁对起一川涨绿泪争流盖桥上正见城南诸山也袭封亦修絜士云
题扇桥在蕺山下王右军为老姥题六角竹扇人竞买之事见山类然今郡人但谓之蒲扇桥华安仁考古云旧桥在解愠坊
大庆桥在城东南以傍有大庆寺故名
景明桥在城东南
大云桥在府城东南旧大云寺前
南堰桥在府城南
庙桥在府城南钱武肃王庙侧
舍子桥在府城东南山下
南店桥在府城东南
市门桥在府城东
龙兴桥在府城东南以龙兴寺故名
通市桥在府城东俗名鹅鸭桥
清道桥在南市
观桥在城东开元宫侧
蕙兰桥在府城东
狮子桥在府城东北
西双桥在府城东北
水澄桥在府城东北
新河桥在府城东北
江桥在城东北寰宇记引山阴记云江桥乃宋江彪所居之地因以名焉今郡人乃以为江文通故居
谢公桥在新河坊以太守谢公□所置故名
官海桥在城东北
光相桥在城西北
北海桥在城西北俗传唐李邕寓居之地
火珠桥在火珠山下
新营桥在府城东北
拜王桥在狮子街旧传以为吴越武肃王平董昌郡人拜谒于此桥故以为名
平桥在山阴县侧
斗门桥在府城□□
称心桥在府城□□
望城桥在府城□□
鲤鱼桥在府城西北
锦鳞桥在府城西北
教场桥在府城东南
仓桥在府城东北
万安桥在新河蜀冯氏居于河之北筑园于河之南作桥以通往来
酒务桥在府城东南
大善桥在府城东北
车水桥在府城南
莲花桥在府城南司理院前
清冷桥在府城西南西园门口
章家桥在府城东南
暗桥在府城东南
黄泥桥在府城东南
塔子桥在府城东南
马五桥在府城东南锺离巷口
大郎桥在府城西南
石灰桥在府城东北
滑桥在府城东北
香桥在府城东北俗谓朱买臣还乡始作此桥故名乡桥其说附会不足取
黄瓮桥在府城东
望花桥在府学前其傍地名上原多以蓻花为业桥盖以此得名
禹迹寺桥在府城东南
圆通寺桥在府城东南
顾家桥在府城南
咸酸桥在府城东南
八字桥在府城东南两桥相对而斜状如八字故得名
藕梗桥在府城东南
九节桥在府城东南光孝观前
八仙桥在府城□□
朱家桥在府城东南
小虹桥在府城□□
草貌桥在府城东旧传此地在州城外俗谓征税之所为貌此以在郊故名草貌
黄铁头桥在府城东北
鲍家桥在府城东南状元坊里
安宁桥在府城东北
系锦桥在府城□□
张斗桥在府城东南
草子桥在府城□□
冯家桥在府城□□
　　会稽县
灵汜桥在县东二里石桥二相去各十步舆地志云山阴城东有桥名灵汜吴越春秋句践领功于灵汜汉书山阴有灵文园此园之桥也自前代巳有之汜一作圯唐李公垂诗云灵汜桥边多感伤水分湖派达回塘元微之诗云灵汜桥前百里镜石帆山（山弇）五云溪尚书故实辨才灵汜桥严迁家赴斋萧翼遂取兰亭俗呼为灵桥
皋步桥在县东一十五里自桥东趋上下皋步
东城桥在县东六十里
塔桥在县东五十五里
三桥在县东南五里有桥三其中桥有亭扁通济今镜湖分东西以此桥为限然以地势言之恐亦非古
五云桥在县东二十六里有亭溪山奇丽旧跨溪今在平陆矣
平水桥在县东二十五里其南为平水市二小桥通诸暨嵊县
云门桥在县东南三十五里若耶溪南傍有仙翁钓矶宋考功之问诗云鴈塔骞金地虹桥转翠屏谓此自桥东百余步又有小石桥架亭其上扁丽句亭
寒溪桥在县东四十里
董家桥在县东一十五里
大凌桥在县东七里
小凌桥在县东七里
马山桥在县东北二十里
樊江桥在县东二十五里
梁湖桥在县东六十里
丁家桥在县东六十里
俞家桥在县东六十里
石旗中兴桥在县东一十八里一百步
洞亭桥在县东一十五里阳明洞前架小亭其上自桥东数十步又有斗牛观山二桥入龙瑞宫
告成桥在县东一十里桥东禹祠
千秋桥在县东六里桥侧千秋观
拗马桥在县东六里
阮家石桥在县东北八十里
孙家桥在县东北八十里
石新桥在县东北八十里
丁桥在县东北八十里
和尚桥在县东北八十里
窦家桥在县东三十五里
富盛桥在县东四十里
凤凰桥在县东六十里
寿宁桥在县东六十里
二乡桥在县东六十里
植利桥在县东六十里
　　山阴县
瓜咸桥在县西九里
西跨湖桥在县西六里上有亭傍有浮图
跨河桥在县西北八里
官渎桥在县西北九里
杜浦桥在县西北一十一里漕河傍自此而南烟水无际鸥鹭翔集过三山遂自湖桑埭入镜湖
黄城东桥在县西北一十三里
黄城西桥在县西北一十五里
柯桥在县西北二十五里文选伏滔长笛赋序云蔡邕避难江南宿柯亭之馆取屋椽为笛注柯亭在会稽郡宋褚淡之为会稽太守孙法亮等攻没郡县淡之破之于柯亭贼遂走永兴柯亭即此地也汉地志上虞县仇亭柯水东入海然俗传柯水即此
鲁墟桥在县西北一十三里南为漕河北抵水乡如三山吉泽南庄之属又北复为漕河漕河之北复为水乡渺然抵海谓之九水乡盖大泽也曾文清诗云谈夸水乡胜谓不减吴松即此是也
梅市桥在县西北二十里唐赵嘏赠山阴叟诗云住近梅桥市尝称鲁国人
兰亭桥在县南二十五里晋王右军修禊处桥下细石浅濑水声昼夜不绝跨桥为含晖亭吴长文题诗云秦望奇峰北天章古寺东石桥跨惊濑云屋丽层穹
阮社桥在县西北三十里
余支桥在县西北四十五里
板桥在县西北四十五里
宾舍桥在县西北六十六里
钱清桥在县西北五十里
广溪桥在县西北五十二里
宣桥在县西北五十五里
西小江浮桥在县西北五十五里
高桥在县南二十五里
亭山桥在县南二十五里
横塘桥在县南二十五里
大洪桥在县南四十里
稽山桥在县南一十五里
上横桥在县西南二十七里
虹桥在县西七里迎恩门外
万家桥在县西四里
大驿桥在县西五十六里
　　嵊县
广陵桥在县北一里
谢公桥在县西一里俗传因康乐得名三大字乃后人所题额桥下沿溪斗门
杨公桥在县北一里
直渎桥在县东一十五里
茆岸桥在县西一十五里
十五板桥在县西一十三里
新官桥在县西一十五里
和尚桥在县东一十三里
浦桥在县西一十里
高古桥在县西一十二里
望仙桥在县北四十里
　　诸暨县
通远桥在县南六十步唐大历中建
放生桥在县南三里
义津桥在县南二百步唐天宝中县令郭密之建后人改扁今名
丰江桥在县南六十五里
双桥在县东北一十四里
跨江桥在县东一十里
苦李桥在县东二十六里
栎桥在县东四十里
枫桥在县东北五十里
干溪桥在县东北六十二里传以为吴方士干吉所居
竹桥在县北一十里
观湖桥在县西北一十五里
下黄桥在县西南三十里
　　萧山县
梦笔桥在县东北一里天监四年叶道卿记云初齐建元中左卫江公舍所居宅为大福田斯桥之兴与寺偕始天圣纪号之二年李君以廷尉评宰是邑创桥表寺自桥三十步至昭玄寺今觉苑寺是也
真济桥在县北一百步旧都亭桥
新桥在县西北一里
双峰桥在县东四十五里运河上一名方家桥
白鹤桥在县东三十五里
小江桥在县东四十里
仓桥在县西一十二里
望峰桥在县北一里今废
高迁桥十道志云董袭见孙权于此寰宇记云吴志孙策入郡郡人迎于高迁注永兴有高迁桥今废
　　余姚县
德惠桥在县南一十步旧曰虹桥崇宁五年邑人莫若鼎始刱桥大江无柱高数丈其傍有碑云海舶过而风帆不解其高大可见也建炎末兵火遂坏至绍兴初重建虽稍不逮昔尚为壮观淳熙戊戌王司业逑捐巳帑新之
秘图桥在县北一百步
小秘桥在县北一百一十步
永济桥在县东二里二百步旧黄山桥一名善政桥
兰墅桥在县西南二里
杨溪桥在县南一百三十步
后清桥在县北一里
客星桥在县北一十里旧安山桥以近严子陵墓故易今名
孙埭桥在县西一十五步旧孙浦桥
陆浦桥在县西一里二百步
白鹤桥在县西二里
休光桥在县西一十五里
石牌桥在县东八里
大川桥在县东一里
汪姥桥在县东
黄桥在县西二百步水经云江东径黄桥下注黄昌宅桥也
明星桥在县南
战场桥在县南四里宣和中县率兵戍此以拒魔寇故名
隐鹤桥在县东南一十五里
赤石桥在县东一十二里
　　上虞县
通利桥在县东南一百步旧通村桥绍兴闲王吏部【义朝】重建
虹桥在县东南一百五十步
清河桥在县东南一里
等慈寺桥在县东一里
浴堂桥在县东一百七十步
东黄浦桥在县东二里
西黄浦桥在县西二里
姜家桥在县西五十步桥南有则水牌
新桥在县西二十里
百官桥在县西北三十五里寰宇记云越州余姚舜桥避丹朱于此百官候之故亦名百官桥晋太康地记云舜避丹朱于此故名县百官从之故县北有桥繇此十道志上虞县百官桥一名舜桥桥虽以舜得名然谓避丹朱于此非也
【舜生于诸冯迁于负夏卒于鸣条孟子以为东夷之人史记舜耕历山渔雷泽陶河滨其地宜皆在冀方也今县有舜桥百官里以舜支庶封于此故名详见山类】
观桥在县南一里东即天庆观
板桥在县南八里
杨桥在县东一百五十步俗传曹操与杨修读书曹娥碑后修为曹操所忌杀之桥因修得名
学堂桥在县西北四十里俗传朱买臣读书堂也傍有洗砚池朱侍中庙
大夫桥在县北三十里
酒务桥在县东一里
分金桥在县西六十里傍有义逊院
望稼桥在县东二里今废
清通桥在县东南二里一百步
营老桥在县东一百五十步
安民桥在县东五十步
孟宅桥在县东南一里三十步汉孟尝所居也华安仁诗云汉上还珠太守家小桥斜跨碧流沙
　　新昌县
石牛桥在县西一里
石桥在县东七十里旧经引剡江东经石桥广八丈高四丈下有石井径七尺桥上方石长七尺广二丈二尺桥端有盘石可坐二十人溪两傍悉高山山有石壁二十余丈溪水攻撞赑响外发声闻数里舆地志云剡东百里有石桥里人传云旧路自石笥入天姥今石笥桥下一大井与水经颇合疑今石桥即昔之石笥桥也
司马悔桥在县东南四十里一云落马桥旧传唐司马子微隐天台山被征至此而悔因以为名窃谓此桥当表而出之足为处士轻出者之戒
会稽志卷第十二
　八县
　　望会稽县
本山阴县地隋废山阴更置会稽县为会稽郡治唐垂拱二年复分置山阴并在府郭下东西一百二十四里南北一百三十里
东至上虞县界九十二里以东小江中流为界自界至上虞县二十八里
西至山阴县界六步以运河中流为界自界至山阴县五百五十步
南至嵊县一百五十里以杉木岭为界自界至嵊县五十五里
北至海二十里过海北岸接嘉兴府界
东南到嵊县界一百四十里
西南到山阴县界三里一十步
东北到上虞县界七十五里
西北到山阴县界三里二步
　　　道路〔水路附〕
东路来自上虞县界经县界九十三里西入山阴县界
南路来自嵊县界经县界一百六十里北至海岸过海入嘉兴府界
东南路来自嵊县界经县界一百七十里西入山阴县界
西南路来自山阴县界经县界一百五里东北入上虞县界
曹娥江路南来自上虞县界经县界四十里北入海胜五百石舟
若邪溪路南来自县五云乡界经县界二十五里北入镜湖胜五十石舟
　　　乡里 
一十四乡
坊郭乡【旧名稽山】管里二
待贤里　　德政里
凤林乡在县东二里管里三
西施里　　镜水里　　石亭里
雷门乡东西两管在县东北一十三里管里四
上皋里　　皋平里　　石渎里
长乐里
上亭乡在县东北二十二里管里三
上许里　　静志里　　淳墅里
袁孝乡在县东三十五里管里一
通德里
广孝乡在县东四十里管里二
苏墟里　　崇德里
曹娥乡在县东北四十五里管里二
福严里　　箬林里
延德乡在县东北八十里管里一
西岑里
富盛乡在县东五十里管里一
积下里
千秋乡在县东南六十里管里二
稽山里　　城南里
太平乡在县东南一百里管里四
章汀里　　全节里　　太平里
蒿山里
德政乡在县东南一百一十里管里三
太钦里　　赤石里　　奉化里
五云乡东西两管在县东南一十二里管里二
石帆里　　西施里
东土乡在县东南七十里管里三
美箭里　　谢公里　　回潭里
淳熙中有发地得唐阿史那夫人墓志称葬会稽县万岁里今无此名或谓政和闲避万岁之语故改如京兆万年改樊川县之类其实不然案旧经巳无此名则不始于政和明矣
　　　城池
县墙周二里二十步
　　　廨舍
知县廨在府东一里有宽简堂知县事庐陵欧阳【伋】建
丞廨在县东大德政坊
主簿廨在县内西偏
尉廨在县东七里灵汜桥左
曹娥巡检廨　监曹娥盐场廨并在县东南七十二里
　　　镇
三界镇在县东南一百二十里
东城镇在县东六十里【今废】
　　　场
曹娥盐场在县东南七十二里
　　望山阴县
本越王句践之都会稽土地志曰邑在山阴故以名焉东西九十八里南北一百一十八里
东至会稽县界一百五十步以运河中流为界自界至会稽县六步
西至萧山县界五十三里以西小江中流为界自界至萧山县五十里
南至诸暨县界七十里以古博岭为界自界至诸暨县一百四十三里
北至海一百五里海北岸即嘉兴府界
东南到会稽县界一百六十六步
西南到萧山县界五十八里
东北到会稽县界五十八里
西北到萧山县界四十七里
　　　道路〔水路附〕
东路来自会稽县界经县界五十四里西入萧山
县界
南路来自诸暨县界经县界二百二十里至海岸过海入嘉兴府界
西小江水路东南来自诸暨县界经县界五十五里西北入萧山县界胜舟五百石
运河水路东来自会稽县界经县界五十三里一百六十步西入萧山县界胜舟五百石
　　　乡里
一十四乡
坊郭乡【旧名镜水】管里四
大云里　　市南里　　北海里
新河里
迎恩乡【旧名永昌】在县西北二十五里管里四
兰上里　　明福里　　会昌里
苦竹里
灵芝乡东西两管在县西北二十五里管里八
袁宾里　　宾佑里　　万岁里
禹川里　　尽佑里　　埭石里
北渎里　　沟渎里
感凤乡在县东北二十六里管里二
永仁里　　玉笥里
巫山乡在县东北二十八里管里五
朱尉里　　永仁里　　鹿山里
涂山里　　石城里
温泉乡东西两管在县西北二十八里管里三
怀信里　　兴德里　　崇业里
梅市乡在县西北二十九里管里三
梅福里　　永新里　　宝盆里
旌善乡在县西北三十里管里二
敬忠里　　周嘉里
承务乡在县西南二十七里管里二
洪渐里　　道泰里
禹会乡在县西北五十里管里一
广陵里
清风乡在县西北八十里管里二
清化里　　骆思里
安昌乡在县西北八十一里管里二
齐贤里　　东林里
新安乡在县西南一百里管里一
调山里
天乐乡在县西南一百二十里管里四
方山里　　馨浦里　　斯里里
剎竿里
　　　城池
县墙周一里八十步高一丈二尺六寸【见旧经今不存】
　　　廨舍
知县廨在府南三里二百步有昼帘堂茅亭俯清亭候舄亭
丞廨在县内东偏
簿廨在县内西偏
尉廨在县西北八里一百八十步有大雅堂绍兴中尉东阳沈山作记山字鲁山本姓陈登科时为沈氏复归姓仕至秘书省正字
三江巡检廨在县东北三十五里
监三江盐场廨在县东北二十里
监钱清镇堰廨　监钱清盐场廨并在县西北五十里
　　　镇
钱清镇在县西北五十里
　　　场
钱清盐场在县西北五十里
　　望嵊县
本汉剡县【道书云两火一刀可以逃言剡多名山可以避灾也】宣和三年改今名县有嵊山水经注嶀山与嵊山峰岭相连又云东有簟山南有黄山西有西白山为县之秀峰嵊山在北乃四山为嵊之义在府东南一百八十里东西二百七十六里南北一百七十六里
东至庆元府奉化县界一百四十里以陆照岭为界自界至奉化县一百里
西至诸暨县界一百三十六里以劳岭为界自界至诸暨县七十三里
南至新昌县界一十五里以胡（土峚）为界自界至新昌县一十五里
北至会稽县界五十五里以池湖驿为界自界至会稽县一百四十里
东南到新昌县界一十五里
西南到婺州东阳县界九十里
东北到会稽县界六十二里
西北到会稽县界六十二里
　　　道路〔水路附〕
东路来自庆元府奉化县界经县界一百七十六里西入诸暨县界
南路来自新昌县界经县界一百七十六里北入会稽县界
剡溪路西南来自婺州东阳县界经县界一百四十里东北入上虞县界春夏胜舟一百石
　　　乡里 
二十七乡
崇信乡在县东二十五里管里五
休祥里　　甘泉里　　竹山里
怀安里　　剡中里
莁节乡【旧经莁音无字书莁（上竹下夷）之字如此本草通作芜】在县东二十里管里五
灌涛里　　升仙里　　驯翟里
思善里　　澄江里
灵山乡在县东三十里管里五
钦义里　　下阐里　　静安里
守义里　　崇孝里
金庭乡在县东四十五里管里五
昌化里　　善政里　　惟新里
永宁里　　缘德里
忠节乡在县东七十里管里五
三峰里　　孝嘉里　　石鼓里
忠节里　　修仁里
孝嘉乡在县东七十里管里五
石鼓里　　桐柏里　　安乐里
忠节里　　安义里
孝节乡在县西三十里管里五
新丰里　　从化里　　招贤里
绥安里　　方山里
崇仁乡在县西二十五里管里五
感化里　　霞丘里　　静林里
归善里　　爱敬里
永富乡在县西四十里管里五
克逊里　　西清里　　东闻里
余风里　　禅房里
永安乡在县西六十里管里五
澄清里　　怀善里　　依贤里
化信里　　清安里
正顺乡在县西七十里管里四
长敬里　　新安里　　温泉里
慈乌里
清化乡在县西三十里管里五
怀善里　　开明里　　钦贤里
习善里　　招贤里
罗松乡在县西四十五里管里五
紫岩里　　双璧里　　中川里
断金里　　丰乐里
剡源乡在县西五十里管里五
尊贤里　　澹城里　　中和里
光明里　　积善里
升平乡在县南一十五里管里五
承霞里　　静丰里　　尚贤里
大和里　　伍山里
仁德乡在县南五里管里五
甘棠里　　永乐里　　余粮里
归仁里　　金塘里
方山乡在县南一十五里管里五
金节里　　永寿里　　怀仁里
通山里　　光德里
礼逊乡在县南一十五里管里五
长安里　　仙林里　　平乐里
怀忠里　　新安里
桃源乡在县南三十里管里五
永阐里　　白泉里　　长乐里
崇信里　　安居里
积善乡在县南三十里管里五
南岩里　　双璧里　　中川里
断金里　　丰乐里
台化乡在县南三十五里管里五
驯善里　　攀辕里　　鸣弦里
戴星里　　迁星里
开元乡在县南四十里管里五
静居里　　回乡里　　招仁里
居贤里　　冰鱼里
太平乡在县南六十里管里五
碧潭里　　择贤里　　怀仁里
建昌里　　怀信里
康乐乡在县北三十里管里五
游谢里　　宿剡里　　竹山里
康乐里　　感化里
游谢乡在县北三十里管里五
康乐里　　明登里　　宿星里
暝投里　　吹台里
灵芝乡在县北四十五里管里四
石床里　　东节里　　正筠里
化善里
　　　城池
旧经云县城周一十二里高一丈二尺厚二丈孔晔记云县治本在江东吴贺齐为令始移今县城盖齐所创也南临大溪溪流湍暴至庆元初为水所啮存者纔二三尺知县叶（上竹下轨）累石为堤百余丈城赖以全后二年水复决东渡堤提举常平李公大性给千缗创筑又明年秋水大至城坏知县周悦增筑一百二十余丈县门临江有东渡南渡西渡而南门常阖不开相传以为开即有寇盗之患
　　　官廨
知县廨在县城内
丞廨在县东南七十步
簿廨在县西三十步
尉廨在县东南百步
监酒税廨在县东南二百步
　　　仓场
米仓在县北一十步
驿料库在知县廨东一十步【今废】
税务在县东南五十步
酒务在县西南五十步
　　　镇
剡镇在县东南一百步【今废】
案旧经所载如此今遗迹不可复考近邑民于县西南惠安寺前池中得片石题赡都镇下有文云当镇奉
敕旨重开河道【阙】池子以防火烛【阙】己丑之岁二【阙】日开此净池【阙】毕功故纪于此后漫不可辨所谓赡都镇疑即旧镇也然以剡为赡又天庆观有钱氏时东都公移称两都都军粮帖检先据赡县奏云云【钱氏僭称杭为西都越为东都号两都据此则钱氏尝改剡为瞻矣疑因古语有两火一刀之说恶其不祥改为丰赡之赡理或然也宣和中方寇初平宣抚司亦乞改剡为嵊其意殆亦出于此宣抚司者乃童贯也其意卑陋与钱氏略同方其擅权所请无不从固不独此也】
蛟井镇在县西南一十五里
案旧经所载刻石山山下有井井中有蛟因是为名【宣和四年置】
　　望诸暨县
本越王允常所都或言西有槠山北有概浦诸文省暨音近因山浦以为名也或言无诸旧封夫概故邑上取诸下取概因封邑以为名也在府西南一百四十二里东西一百六十里南北一百六十一里
东至嵊县界八十三里以茆岘岭为界自界至嵊县一百二十六里
西至临安府富阳县界八十一里以黄岘岭为界自界至富阳县一百二十六里
南至婺州浦江县界七十里以新界官道为界自界至浦江县五十里
北至萧山县界九十一里以南亭浦为界自界至萧山县九十二里
东南到婺州东阳县一百二十里
西南到临安府富阳县界五十里二百步
东北到山阴县界八十一里
西北到萧山县界七十里
　　　道路〔水路附〕
东路来自嵊县界经县界一百六十三里西入临安府富阳县界
南路来自婺州浦江县界经县界一百六十里北入萧山县界
东南路来自婺州东阳县界经县界二百里东北入山阴县界
西路来自临安府富阳县界经县界一百二十里西北入萧山县界
浣江路东南来自安俗乡界经县界九十一里北入萧山县界胜二百石舟
　　　乡里 
二十四乡
陶朱乡在县西三步管里四
前应里　　茆渚里　　长山里
白隔里
安俗乡在县东二十步管里五
丁桥里　　无潭里　　东朱里
砂袋里　　乌石里
长泰乡旧名永泰在县东北二十五里管里十
望海里　　桑溪里　　竹热里
鱼鲁里　　郑墅里　　竹桥里
皂山里　　新城里　　古塘里
（打去丁改姜）陇里
开元乡在县西北一十五里管里二
溪丘里　　下墅里
花山乡在县北二十五里管里五
白门里　　像湖里　　晚浦里
下浦里　　中浦里
灵泉乡在县西三十里管里五
后金里　　石蟹里　　地岸里
高冢里　　斗泉里
金兴乡在县西北二十里管里四
平泉里　　稠水里　　惠渚里
佳亭里
天稠乡在县西南三十里管里四
里湖里　　坎头里　　砚石里
高塘里
超越乡在县南五十里管里四
干奚里　　冏古里　　前山里
塘头里
诸山乡在县西南五十里管里三
梅山里　　青潭里　　野畈里
概浦乡在县西五十里管里六
陈宅里　　大马里　　涂塘里
独山里　　娄下里　　南安里
义安乡在县西北六十里管里六
俞宅里　　回队里　　茹绳里
朱墓里　　泄下里　　里亭里
长宁旧名永宁乡在县东三十五里管里五
步溪里　　大坑里　　石废里
马塘里　　黄山里
花亭乡在县东南四十里管里五
天林里　　白杜里　　徐岸里
五峰里　　后岸里
长浦乡在县南六十里管里二
兴乐里　　赤岸里
大部乡在县东六里管里三
白水里　　白丰里　　安乐里
长阜乡旧名永昌乡在县东七十里管里二
上刘里　　前塘里
西长安乡在县东北六十里管里七
杜汪里　　银下里　　竹浦里
吴助里　　秘浦里　　孔胡里
祈祈里
东长安乡旧名永安乡在县东北七十五里管里五
屠里　　　胡部里　　招桂里
杜坞里　　乌程里
紫岩乡在县北七十五里管里八
黄阔里　　盛后里　　白历里
金汀里　　牛格里　　乐厨里　　
中里　　　琴坞里
孝义乡在县东南七十里管里十
流子里　　杜坑里　　胡涂里
白水里　　程演里　　白隔里
黄碧里　　官园里　　小际里
钱里
开化乡在县东南七十五里管里十
沉坑里　　苦竹里　　峡山里
岳风里　　潭里里　　算溪里
福田里　　演溪里　　独山里
大门里
龙泉乡在县南六十里管里四
板桥里　　黄择里　　楼子里
黄畈里
同山乡在县南七十里管里三
西坑里　　东向里　　丰江里
　　　城池
县城周二里四十八步高一丈六尺厚一丈【见旧经】唐开元中令罗元开建东北门天宝中令郭密之建西南门天佑初吴越武肃王尝遣裨将王永修之今废
　　　廨舍
知县廨在县城内有琴堂
丞廨在县□五十步有种学堂清晖阁
簿廨在县西南三十步【嘉泰元年丁君崇重建陆华文游为作记有逍遥斋双莲亭亭下旧有池频岁产异莲骈跗故以名焉】
尉廨在县东六十步有窥站台
　　　镇
南安镇在县西五十里【今废】
枫桥镇在县东北五十里【旧为驿大观二年升镇淳熙初为义安县今复为镇】
　　　仓场务冶附
省仓在县廨东庑之后
常平仓在省仓东
盐仓在县西北二十步【见旧经】
酒务在县西南一百五十步
税务在县东南一百五十步银冶在县南六十里【今废】
　　紧萧山县
本吴王阖闾弟夫概之邑以县西萧山为名在府西北一百里九十步东西六十二里南北九十里
东至山阴县界五十里以西小江中流为界自界至山阴县五十三里
西至临安府钱塘县界二十三里以浙江中流为界自界至钱塘县三十里
南至诸暨县界六十五里以劳岭为界自界至诸暨县六十五里
北至临安府钱塘县三十五里以浙江中流为界自界至县四十七里
东南到山阴县界五十一里
西南到临安府钱塘县界四十八里
东北到山阴县界四十九里
西北到临安府钱塘县界一十五里
　　　道路〔水路附〕
东路来自山阴县界经县界六十二里西入临安府钱塘县界
南路来自诸暨县界经县界九十里北入临安府盐官县界
浦阳江路南来自诸暨县界经县界一百五十六里北入山阴县界胜舟二百石
运河路东来自山阴县界经县界六十二里西入临安府钱塘县界胜舟二百石
　　　乡里
一十五乡
昭明乡在县东南二百步管里五
县南里　　小凤里　　龚墅里
开明里　　社头里
由化乡在县东北二里管里八
赵墅里　　永丰里　　五里
安射里　　宾浦里　　秦君里
去虎里　　劳湖里
崇化乡在县西南五十步管里九
陈村里　　徐潭里　　百步里
朱村里　　黄村里　　赵村里
史村里　　社坛里　　许君里
履仁乡在县东一十三里管里七
东京里　　下浦里　　陈墅里
杨新里　　佳浦里　　杨东里
杨南里
凤仪乡在县东四十里管里十六
白鹤里　　义里　　　新田里
瓜历里　　章浦里　　中义里
园里　　　龛山里　　童市里
路西里　　佳浦里　　周里
塘头里　　丁里　　　翔凤里
长巷里
夏孝乡在县西十二里管里八
山宅里　　范巷里　　许村里
斜桥里　　杜湖里　　寺庄里
城东里　　城西里
长兴乡旧名永兴在县西三十五里管里三
鸡鸣里　　安正里　　亚父里
赡养乡在县西南三十五里管里五
清德里　　静居里　　横塘里
罗村里　　鱼潭里
来苏乡在县南二十里管里二
招苏里　　朱汀里
苎罗乡在县南二十二里管里五
安国里　　孔湖里　　临浦里
西施里　　朱里
许贤乡在县西南二十七里管里五
开善里　　三基里　　谢山里
马阁里　　簉里
新义乡在县西南三十里管里五
前豪里　　莫浦里　　峡下里
冗里　　　河由里
桃源乡在县南四十里管里五
通远里　　崇山里　　方山里
曹坞里　　永福里
孝悌乡在县西南七十里管里五
白墅里　　香桥里　　郑村里
兔沙里　　盛里
长山乡在县西南一百二十里管里五
兔沙里　　许贤里　　高屯里
安神里　　高坞里
　　　城池
县城周一里二百步高一丈八尺厚一丈一尺【见旧经今不存】
　　　廨舍
知县廨在县城内
丞廨在县西北一百一十五步
簿廨在县西三十五步
尉廨在县北一百步
监务廨在县西二百一十步
监西兴岸使臣廨在县西一十二里【见旧经】
监渔浦口使臣廨在县南三十五里二百步【见旧经】
　　　镇
西兴镇在县西一十二里
渔浦镇在县南三十五里
　　　仓场务
省仓在县南真济桥北之东
西兴受纳米仓在县西一十二里【见旧经今为捍江卒营】
税务在县西北一里
西兴商税场在县西一十二里【隆兴二年以浙江沙涨商旅不复行移置东新林在县东二十里】
渔浦税场在县南三十五里
溪口税场在县南五十里
林浦税场在县南三十里
酒务在县北一百二十步【见旧经】
西兴酒务在县西一十二里【见旧经】
渔浦酒务在县南三十四里二百三十步【见旧经】
　　望余姚县
周处风土记云舜后支庶所封舜姓姚故曰余姚在府东北一百四十七里东西六十里南北二百六十里
东至庆元府慈溪县界一十里以桐下桥为界自界至慈溪县八十里
西至上虞县界四十五里以新桥为界自界至上虞县二十里
南至嵊县界一百六十一里以黎州山为界自界至嵊县三百里
北至海三十五里过海北岸接平江府界
东南到庆元府慈溪县界三十五里
西南到上虞县界四十五里
东北到庆元府慈溪县界八十里
西北到上虞县界六十里
　　　道路〔水路附〕
东路来自庆元府慈溪县界经县界六十里西入上虞县界
南路来自嵊县界经县界二百六十里北至海岸过海入平江府界
余姚江路西来自上虞县界经县界五十五里东入庆元府慈溪县界胜舟五百石
　　　乡里 
一十五乡
东山乡在县西北四十五里管里六
李春里　　姚娘里　　安僧里
余福里　　余支里　　蒋德里
兰风乡在县西北五十五里管里六
孙儿里　　惠药里　　施金里
冯明里　　大悲里　　班儿里
四明乡在县南六十一里管里四
白云里　　赵余里　　梁政里
蒋吴里
云柯乡在县西北三十五里管里五
信天里　　承福里　　神绿里
天养里　　僧保里
孝义乡在县西北四十五里管里四
俞成里　　王寿里　　寿荅里
黄金里　
开元乡在县西北五十里管里五
汝仇里　　宣训里　　阁剩里
成余里　　赵猛里
烛溪乡在县西一里管里六
峰山里　　吉太里　　王胜里
王佑里　　周班里　　周义里
冶山乡在县东一里管里四
万岁里　　贾福里　　景安里
贺恩里
龙泉乡在县北三十里管里六
罗浼里　　傅太里　　大庆里
王保里　　施惠里　　骆德里
梅川乡在县东北三十五里管里四
刘荣里　　长庆里　　戴福里
谢芳里
上林乡在县东北七十里管里五
石仁里　　严顺里　　邵恩里
田熟里　　王惠里
通德乡在县东南三十五里管里四
仁归里　　再生里　　仁德里
多儿里　
双鴈乡在县东南一里管里四
中埭里　　南雷里　　国霸里
王安里
凤亭乡在县南一里管里三
许君里　　顾伴里　　宋恩里
云楼乡在县西南二十里管里四
九功里　　永明里　　神护里
王政里
　　　城池
县城周一里二百五十五步高一丈厚二丈案会稽记云吴将朱然为令时所筑【见旧经今不存】
　　　廨宇
知县廨在县城内负秘图山有清心堂不欺堂鉴止轩翠窦亭秀野亭高风阁李祺寿重建未□而去后十一年吴兴施宿来知县事始一新之阁据秘图山之麓前对南山为一邑佳处阁之下即有严公堂阁后有亭名钓隐严光墓在其北翰墨堂旧有芙蓉亭施君刊东坡先生帖甚众临邛常褚继之尽裒诸帖堂上因以名焉
丞廨在县东八十步有小室名巢
簿廨在县东五十步
尉廨在县东一里有二槐堂史丞相浩魏丞相（木巳）相继为尉后人遂因以为名
监酒税廨在县西五十一步【见旧经今不存】
　　　仓场务
米仓在县西北二十步
税务在县东一百五十步
卖茶盐场在县东一百五十步【见旧经今不存】
酒务在县东一百五十步
户部犒赏酒库二一在兰风乡去县六十里一在云楼乡去县二十里今徙上虞县五夫镇
石堰盐场去县二十里
　　望上虞县
十三州志云夏禹与诸侯会计因相虞乐于此地故曰上虞在府东一百二十里东西五十三里南北一百一十里
东至余姚县界二十八里以新桥为界自界至余姚县四十五里
西至会稽县界二十八里以曹娥江中流为界自界至会稽县九十二里
南至嵊县界七十里以郁岭石床铺为界自界至嵊县六十里
北至海四十五里过海北岸即嘉兴府界
东南到余姚县界四十五里
西南到嵊县界九十里
东北到余姚县界二十里
西北到会稽县界八十七里
　　　道路〔水路附〕
东路东来自余姚县界经县界五十三里西入会稽县界
南路南来自嵊县界经县界一百一十里北至海岸过海入嘉兴府界
上虞江路在县西二十八里南来自嵊县界经县界一百九十里西入会稽县界大信潮胜五百石舟小信潮胜二百石舟
运河路在县南二百二十二步东来自余姚县界经县界五十三里六十步西入会稽县界胜二百石舟
　　　乡里
一十四乡
上虞乡在县西六里管里一
兰芎里
上管乡在县南一十里管里一【旧瑞像上乡】
孝义里
下管乡在县东南四十五里管里一【旧瑞像下乡】
新安里
宁远乡在县西北六十五里管里一
夏盖里
孝义乡在县西北六十里管里一
嵩城里
宝泉乡在县南二十五里管里一
夏湖里
上山乡在县南五十里管里一
南宝里
新兴乡在县西北七十里管里一
纂风里
永丰乡在县北三十五里管里一
玉祥里
载初乡在县西南三十五里管里一
集铺里
始宁乡在县东南二十里管里一
通明里
葛仙乡在县西南四十里管里一
蔡碑里
娥乡在县东二十里管里一
罗岩里
景隆乡在县西南五十里管里一
常管里
　　　城池
县城周一里九十步高一丈七尺厚一丈【见旧经】
　　　廨舍
知县廨在县城内
丞廨在县楼之西
簿廨在米仓之西
尉廨在县西五十步
监务廨在县东南六十步
　　　镇
五夫镇在县北三十里【今废】
纂风镇在县西北七十里【今废】
　　　仓场务
米仓在县南二十步
酒税务在县东南七十步运河之南【旧经商税场在县东一里二百步酒务在县东南一里二百一十步】
五夫税场在县北三十五里【见旧经】
竹索场在县东一里一百五十步【见旧经】
　　紧新昌县
本剡县地唐末钱氏析十三乡置新昌县后并其乡为八在府东南二百二十里东西八十里南北一百五里
东至嵊县界五十里以孝嘉乡为界自界至嵊县二十里
西至嵊县界三十里以乌岩溪为界自界至嵊县二十里
南至台州天台县界七十五里以祥鸾乡为界自界至天台县六十四里
北至嵊县界三十里以王宅后溪为界自界至嵊县二十五里
东南到台州天台县界八十五里
西南到嵊县界一十五里
东北到嵊县界二十五里
西北到嵊县界一十五里
　　　道路
东路来自嵊县界经县界六十里西复入嵊县界
南路来自台州天台县界经县界一百里北入嵊县界【见旧经】
东南通台州天台县一百五里
西北通嵊县三十里
东小路通庆元府奉化县一百二十里
西南通婺州东阳县一百八十里
　　　乡里
八乡【旧经十三乡后省永寿石顺昌化像明遵德石城六乡而立僊桂一乡凡八乡】
五山乡在县郭内外七里管里四
孝行里　　孝义里　　任岩里
步渚里
丰乐乡在县西南管里八
纡胡里　　永泰里　　美人里
杨谷里　　僊岩里　　金节里
通义里　　怀化里
彩烟乡在县东南管里三
松门里　　穿岩里　　太清里
僊桂乡在县东南管里二
思行里　　昼锦里
善政乡在县东管里二
永宁里　　开化里
新昌乡在县东管里二
金茎里　　新丰里
安仁乡在县东北管里二
义顺里
守义乡在县北管里三
崇贤里　　靖安里　　惟新里
　　　城池
县城周一十里高一丈厚一丈三尺【见旧经今不存】
　　　廨宇
知县廨在县城内
丞廨在县西九十步
簿尉廨在县西一十六步
      仓库场务
米仓在县东七步
盐仓在县东南五步【以下并见旧经】
钱库在知县廨西五步
驿料库在知县廨东五步
税场在县东南一十九步
出卖茶盐法物场在县东南
酒务在县东五十步
会稽志卷第十三
　镜湖
案旧经云湖水高平畴丈许筑塘以防之开以泄之平畴又高海丈许田若少水则闭海而泄湖水足而止若苦水多则闭湖而泄田水适而止故山阴界内比畔接疆无荒废之田无水旱之岁其文虽简湖之利害尽矣曾子固序鉴湖云刁约谓宜斥湖三之一与民为田而益堤使高一丈则湖可不开而其利自复以湖水较之高于城中之水或三尺有六寸或二尺有六寸而益堤壅水使高水之败城郭庐舍可必也又云壅水使高必败城郭此议者之巳言也以地势较之浚湖使下然后不失其旧不失其旧然后不失其宜此议者之所未言也又云山阴之石则为四尺五寸会稽之石则几倍之壅水使高则会稽得尺山阴得半地之洼隆不并则益堤未为有补以今考之刁约之说斥湖三之一与民为田诚不可也益堤高一丈湖可不开而其利自复此则复湖之至论也湖不高于田则不可引以灌溉湖高于田不筑堤则水不可畜泄非独镜湖而巳凡天下畜泄以灌溉者莫不皆然也独镜湖乃忧堤决而败城郭庐舍乎且天下之水独黄河有决溢之患以其湍悍善决也舍黄河之外不闻有自决而败城郭庐舍者诚使以人力决之湖下有九千顷之田有江有海水不乘高下注散漫而去乃败城郭乎且以堤畜水汉永和以来有之千岁之久未尝决也岂今筑堤则独决耶至言浚湖使下然后不失其旧此正议湖之大害也自永和以来考于史策图志湖之成也未尝言浚湖之废也未尝言塞若今复湖必欲浚则昔之废湖当运土以塞之非特无取土之地亦用工役若干乃得而塞虽国力不能而谓民之盗耕者能之乎谢灵运从宋文帝求回踵休崲湖为田彼亦决之而巳故有大利若须运土塞之乃可为田非惟灵运断不能为之亦不肯为也且湖之未废正以堤壅而水高故若耶溪等诸沟涧皆满其验有四唐时太守皆乘舟舫直至云门诸寺一也今若耶溪傍草市谓之平水以地理考之未为湖以前水不能留有湖则水不亟去津涯深广故曰平水二也禹祠有山路度岭至龙瑞宫谓之观岭来往者皆由此路今不复行湖存则水浸山麓不可并山而南必由岭路湖废而并湖有路三也平水之南有五云桥盖唐时舟舫所经今在陆地矣四也西北如引泾水漳水之类地远不可尽质如安丰之芍陂明州之广德湖则近而可质者芍陂则引（汀去丁改卑)河注满陂内高筑陂岸广德湖则筑环湖之堤九千一百三十四丈广一丈八尺高八尺皆见于地志及奏牍碑刻非高为之堤何由积水堤之下孰无城郭庐舍未闻以决为急也汉汝南有鸿隙大陂郡以为饶成帝时关东数水陂溢为害翟方进为相以为决去陂水其地肥美省堤防费而无水忧遂奏罢之王莽时常枯旱郡中追怨方进童谣曰坏陂谁翟子威饭我豆食羹芋魁反乎覆陂当复谁云者两黄鹄汝南之陂遇成帝大水灾异举山东皆然陂水满溢而出非可归罪于陂然亦不闻坏城郭庐舍也方进决去其水使岁常枯旱民怨苦而思陂之复如6驯蟡i见筑堤有利无害矣或问曰马臻之始为湖也会稽民数千人诣阙讼之臻得罪死及按见讼者皆巳死说者以为鬼予独曰不然臻之为湖不利于豪右故相与讼之而假死者以为名臻虽坐死湖乃得不废亦幸而巳九千顷之田千余年无水旱岂偶然哉起居郎熊克着　中兴小历云绍兴二十九年
上因与同知枢密院王纶论沟洫利害云往年宰臣曾欲尽干鉴湖云岁可得米十万石朕答云若过岁旱无湖水引灌即所损未必不过之凡虑事须及远也纶曰贪目前之小利忘经久之远图最谋国之深戒克所著当出于日历则
高宗圣训因巳着于简册矣有徐次铎者着复湖议颇可取今附于后
次铎窃见会稽山阴两县之形势大抵东南高西北低其东南皆至山而北抵于海故凡水源所出多自西东南今众流所聚者曰平水溪即古若耶溪也曰上灶溪曰　攒宫溪曰龙瑞宫溪皆在会稽曰兰亭溪曰南池溪曰离渚溪皆在山阴其它一派一坑所出总之三十六源当其未有湖之时三十六源之水盖西北流入于江以达于海自东汉永和五年太守马公臻始筑大堤潴三十六源之水名曰镜湖堤之在会稽者自五云门东至于曹娥江凡七十二里在山阴者自常喜门西至于西小江【一名钱清】凡四十五里故湖之形势亦分为二而隶两县隶会稽曰东湖隶山阴曰西湖东西二湖由稽山门驿路为界出稽山门一百步有桥曰三桥桥下有水门以限两湖湖虽分为二其实相通凡三百五十有八里灌溉民田九千余顷湖之势高于民田民田高于江海故水多则泄民田之水入于江海水少则泄湖之水以溉民田而两县湖及湖下之水启闭又有石牌以则之一在五云门外小凌桥之东今春夏水则深一尺有七寸秋冬水则深一尺有二寸会稽主之一在常喜门外跨湖桥之南今春夏水则高三尺有五寸秋冬水则高二尺有九寸山阴主之会稽地形高于山阴故曾南丰述杜（木巳）之说以为会稽之石水深八尺有六寸山阴之石水深四尺有五寸是会稽水则几倍山阴今石牌浅深乃相反盖今立石之地与昔不同今会稽石立于濒堤水浅之处山阴石乃立湖中水深之处是以水则浅深异于曩时其实会稽之水常高于山阴二三尺于三桥闸见之城外之水亦高于城中二三尺于都泗闸见之乃若湖下石牌立于都泗门东会稽山阴接壤之际春季水则高三尺有二寸夏则三尺有六寸秋冬季皆二尺凡水如则乃固斗门以蓄之其或过则然后开斗门以泄之自永和迄我　宋几十年民蒙其利祥符以来并湖之民始或侵耕以为田熙宁中　朝廷兴水利有庐州观察推官江衍者被遣至越访利害衍无远识不能建议复湖乃立石牌以分内外牌内者为田牌外者为湖凡牌内之田始皆履亩许民租之号曰湖田政和末郡守方侈进奉复废牌外之湖以为田输所入于少府自是环湖之民不复顾忌湖之不为田者无几矣隆兴改元十一月知府事吴公芾因岁饥请于　朝取江衍所立石牌之外盗为田者尽复之凡二百七十七顷四十四亩二角二十二步计工度庐先从禹庙后唐贺知章放生池开浚百余日讫工每岁期以农隙用工至农务兴而罢然次铎出入阡陌询父老面形势度高卑始知吴公未得复湖之要领夫为高必因丘陵为下必因川泽岂有作陂湖不因高下之势而徒欲资畚锸以为功哉马公惟知地势之所趋横筑堤塘障捍三十六源之水故湖不劳而自成历岁滋久淤泥填塞之处诚或有之然湖所以废为田者非直以此也盖以岁月弥远湖塘既寖坏斗门堰闸诸私小沟固护不时纵闭无节湖水尽入江海而濒湖之民始得增高益卑盗以为田使其堤6磼T堰闸坚斗门启闭及时暗沟禁窒不通则湖可坐复民虽欲盗耕为尺寸田不可得也绍熙五年冬
孝宗皇帝灵驾之行府县惧漕河浅涸尽塞诸斗门固护诸堰闸虽当霜降水涸之时不雨者踰月而湖水仅减一二寸湖田被浸者久之讫事决堤开堰放斗门水乃得去是则复湖之要又较然可见者也夫斗门堰闸阴沟之为泄水均也然泄水最多者曰斗门其次曰诸堰若诸阴沟则又次焉今两湖之为斗门堰闸阴沟之类不可殚举姑以其著者言之其在会稽者为斗门凡四所一曰瓜山斗门二曰少微斗门三曰曹娥斗门四曰蒿口斗门为闸者凡四所一曰都泗门闸二曰东郭闸三曰三桥闸四曰小凌桥闸为堰者凡十有五所在城内者有二一曰都泗堰二曰东郭堰在官塘者十有三一曰石堰二曰大埭堰三曰皋步堰四曰樊江堰五曰正平堰六曰茆洋堰七曰陶家堰八曰夏家堰九曰王家堰十曰彭家堰十有一曰曹娥堰十有二曰许家堰十有三曰樊家堰其在山阴者为斗门凡有三所一曰广陵斗门二曰新径斗门三曰西墟斗门为闸者凡三所一曰白楼闸二曰三山闸三曰柯山闸为堰者凡十有三所一曰陶家堰二曰南堰皆在城内三曰白楼堰四曰中堰五曰石堰六曰胡桑堰七曰沉壤堰八曰蔡家堰九曰叶家堰十曰新堰十有一曰童家堰十有二曰宾舍堰十有三曰抱姑堰皆在官塘两县之北又有玉山斗门八闲曾南丰所谓朱储斗门是也去湖最远去海最近地势斗下泄水最速其三闲隶会稽五闲隶山阴若其它民各于田首就掘堤增为诸小沟泊古诸暗沟及他缺穴之处难遍以疏举大抵皆走泄湖水处也吴公释此不察猥獘獘从事于开浚之末误矣故吴公所开湖才数年皆复为田暨于今或岁输所入于官或为　慈福宫庄田及荡地岁输所入于庄或为县公田及荡地岁输赁直于县为应办用度钱或为告成天长千秋大禹等寺观因佃吴给事积土之山而包佃为田及荡地故湖废塞殆尽而水所流行仅有从横枝港可通舟行而巳每岁田未告病而湖港巳先凅矣昔之湖本为民田之利而今之湖反为民田之害盖春水泛涨之时民田无所用水而耕湖者惧其害巳辄请于官以放斗门官不从相与什伯为群决堤纵水入于民田之内是以民常于春时重被水潦之害至夏秋之闲雨或愆期又无潴畜之水为灌溉之利于是两县无岁无水旱监司府县亦无岁无赈济利害晓然甚易知也然则湖其可不复乎道听涂说者方以阙上供失民业为说是不然夫湖田之上供岁不过五万余石两县岁一水旱其所损所放赈济劝分殆不啻十余万石其得失多寡盖巳相绝矣湖之为田若荡地者不过余二千顷耕湖之民多亦不过数千家以二千顷数千家之小利而使两县湖下之田九千顷民数万家岁受水旱饥馑而弗之恤其利害轻重亦甚相远况湖未为田之时其民岂皆无以自业乎使湖果复旧水常弥满则鱼鳖虾蟹之类不可胜食茭荷菱芡之实不可胜用纵民采捕其中其利自博何失业之足虑哉次铎论载既毕又有援执旧说而诘之曰从子之说不必浚湖使深必须增堤使高且惧堤高壅水万一决溃必败城郭子将为之奈何是又未知形势利害者也夫水之湍急者其地或□不能容于是有冲激决溢之患今湖之水源不过三十六所而湖之广余三百里以其地容其水裕如也况自水源所出北抵于堤及城远者四五十里近犹一二十里其水势固巳平缓于冲堤也何有且堤之去汉如此其久是必有亏无增今诚筑堤增于高者二三尺计其势方与昔同昔不虑其决而今顾虑之何哉庆元二年五月中澣迪功郎会稽县尉东阳徐次铎述
　守御
宣和二年冬睦州青溪县民方腊起为盗势张甚及破杭州与越隔一水越大震官吏往往遁去知州事徽猷阁待制刘韐独调兵筑城固守令民富者出财壮者出力士民皆奋巳而盗益炽连陷衢婺二州以三年二月抵越城下众数万有酋渠绛衣散发被重甲而进自号佛母指呼群盗蚁附攻城会有炮卒为炮所激堕城中草积上不死具言贼中事公麾众出直攻其腹心破之擒佛母者贼遂大溃僵尸蔽野不复敢进明台温赖越鲠贼喉牙得以皆全方受围时公之子子羽年二十四五出入兵闲且计且战得贼酋躬视行刑于市色不变士卒恃以增气靖康二年公死事东都丧归道出越境父老鲍方等祭之哭泣甚哀其文曰天地有覆载之德父母有养育之恩若乃枯骨重肉巳死复生兼之者其惟公乎昔公之帅越也仁恩惠化遐迩蒙福论湖田之獘捐十万之租使我民温衣饱食安于里闾则公之德泽在人巳沦肌浃髓矣睦寇窃发全浙披靡破邑屠城无敢当者公独晏然不动激孱鼓懦守孤城于凶焰之中狝薙驱除民卒桉堵故当时歌谣曰我公按甲坐谯门百万生灵一呼在呜呼我有父母赖公保之我有妻子赖公畜之我有室庐赖公全之我有田畴赖公辟之是以越人家有绘像巷有祠宇饮食必祝公至殒身殁齿子子孙孙永不敢忘也呜呼公今死矣若乃公立朝之德望许国之忠烈四海所共知搢绅所皆言惟是越民感公恩德同于天地过于父母今灵輀来归道出此境旄倪号赴不约而同怅英魂之莫招睹甘棠之犹在雨泣雷恸天悲日昏公怀我民尚复歆其奠觞察其情至也哉濡血书词告于灵下干道中观文殿大学士史公浩作公祠堂记曰宣和初忠显刘公守会稽乃二年冬青溪盗大起连陷杭睦明年春衢婺处亦失守于是乘锐四出直捣会稽蜂集蚁缘孤堞岌岌贼怙其众意公必婴城欲以持久困之而公乃亟开关麾众出战贼遂大溃死者相枕于野自是不敢复东时永嘉临海四明以会稽为蔽障卒赖以全　制书策勋自徽猷阁待制太中大夫拜述古殿直学士正奉大夫于是天下识与不识皆期公大用其后虽不幸不至辅相然守封疆死
国难忠贯白日义感异类哀荣之典震曜一时秩宗奉常考靖康死事之臣足以配李忠愍者惟公一人故谥曰忠显浩后五十年来领郡事获拜公生祠于圆通院邦人肃恭奉祀如公尚存思慕诵说如公始去盛德之容凛然如生望之足以廉贪而起懦呜呼盛哉惟公无恙时有生祠二南维会稽北维真定皆以御寇捍难有大功于是邦也会稽之祠葺矣
今天子神圣英武将北复赵魏廓清中原则真定之祠行亦汛扫浩虽老尚庶几见之干道己丑七月望日句章史浩述
方刘公城守时待制沈公调为士曹掾公募民能得贼首一级赏钱二万沈公闻遽请见以为如是则小人规利或杀平人乞令必生擒乃给赏仍倍其数不阅日郡人俘数十辈以献帅命沈公核其实其闲附贼者财三四人乃请尽释其余刘公从之自后凡有称得贼者悉付沈公辨证全活殆数千人沈公至太中大夫敷文阁待制知福州年八十余乃终嗣子继显于朝议者以为阴德之报
　讨贼
建炎二年秋八月一日夜半杭州第三将下卒陈通林永诱决胜万全归远龙骑指挥婴城叛囚守臣叶梦得等杀将官田均明日外沙巡检司越州西兴镇沿江巡检司以状告浙东安抚使兼知越州显谟阁学士翟汝文又明日杭州司录范正巳适在城外亦以卒叛事来告翟公闻之乃出次躬治兵凡禁旅弓手保甲七千有奇命副总管高栋分部伍知山阴县王饎集刍粮又分遣官属至所部六州益发兵翟公遂禡祭牙神其词曰呜呼王室未靖盗多卒徒就安招携孰克诛锄维杭叛卒三五其群戕杀官师持燎纵焚我司方隅密迩邻寇其忍翫贼不宁往救初顺抚之命取其成狂狡自疑不获腰领嗟杭之人思拯祸虐兴我戎兵往定乱略提我万众取彼数黥士气奋张曾不留行维神鉴衷用相兹役助我师征咸刘厥敌建牙出境唯敌是求俾我有功蒙神之休遂出师次西兴耀兵江上遣人赍旗榜入杭州城开示祸福又奏乞并将浙西诸州兵灭贼有保甲于綝独冒兵先登死之翟公亲作文祭之曰亲以清酌庶羞之奠致祭于防城保甲忠义死难之士于君之灵呜呼哀哉杭卒叛命荡为贼区我昔治师龚行天诛士众稚骄阴与贼图战则先遁均为雚蒲尔独忠义奋然前驱众亡被执怒叱贼徒胁使必降誓死不污眦裂发冲气象自如贼群束之曹射其躯矢如猬毛慢骂如初呜呼哀哉委身蹈义得死乃趋生气如在没与众殊瞻彼围城深愧士夫呜呼哀哉痛尔酷祸惨伤余肤我实负念致尔不辜招魂于棺归安泉涂力能报德哀死字孤魂兮来归登此丧车呜呼哀哉翟公慷慨流涕于是士皆思奋翟公乃先作擒贼露布其词曰盖闻古者赐诸侯以弓矢使得专征用公侯为腹心欲其守卫所以作扞王室同奖天衷春秋献俘载于策命当所身任藩镇职统戎兵当诛不庭以御外侮乃者余杭逋卒叛命据城奋臂一呼变生肘腋纵兵大掠祸及搢绅戕害使人荡焚城邑至乃捕衣冠而黥面驱士女以守陴念兹无辜劫以阻乱当所顾瞻一舍之近伤悼重围之冤拯溺救焚其忍安视痛心疾首誓不图存躬提戈矛率先士众三军贾勇悉励貔虎之师元恶就擒卒正鲸鲵之戮仰承
天子之威命俯赖将士之协心兵无淹辰市不易肆巳于某月日杀获陈通等不以贼遗君父巳殄凶残凡克敌示子孙毋忘勋伐方观诸将之效首肆命幕府之上功捷布诸州明晓士庶会朝廷以节制付浙西提点刑狱高士曈周格格为贼诱杀士曈亦遯去惟浙东之师不少剉贼凛然知惧故城中吏民及寓居士大夫悉赖以全十二月御营使司都统制王渊遂平杭州翟公犹以不能成功降显谟阁直学士然陈通初叛包藏不轨之志阴遣奸人结台州仙居天台县魔贼俞道越州新昌县魔贼盛端才董闰约同日起事翟公设方略悉捕诛之以故无应者
　平乱
建炎三年十月壬辰
车驾驻跸越州闻金虏数道并入朝论谓恐虏由江黄闲渡江径趋衢信以迫
行在当分兵守衢信隘路十一月丙申命朝奉郎中书门下省检正诸房公事傅公崧卿带本职为浙东防遏使行至衢州有任士安将下溃兵近万人其为首者曰成皋等五人号五朵花方围婺州傅公单骑昼夜疾驰至其营未旦朝服趋入叱责之徐谕以祸福皋等皆俯伏曰惟公命傅公乃为具奏皆命以官而纳其兵于麾下会得报有统制官关济者乘虏委会稽去乃以李邺降虏为邦人之罪由五云门入扬言将屠城胁而求财杀掠纵横傅公乃先遣防遏司统制侯延庆步汝霖及成皋等帅师驰入会稽傅公以中军继至关济窘蹙乃与腹心跳登蕺山绝顶以弓弩自卫其徒闭开元寺坚守俄攻下之又俘关济于蕺山傅公数其罪斩于开元寺之西由是一府皆安傅公亦就除知越州兼浙东安抚使方是时李参政光以书勉傅公曰公今大权在手可以有为非如曩日短檠相对扼腕夜语时也盖前辈平日常相期以忠义如此故并录之
　社仓
社仓一名义仓始于隋开皇中史臣以为天下义仓皆充满由唐以来历代虽皆不废然不复能如隋之盛至
国朝熙宁三年七月己巳御史言齐州科配义仓取数太多民何以堪大臣亦谓人有余粟藏之于家有何所害而固欲使之输官非良法也遂
诏废义仓巳纳者给还然后虽废置不一多失本谓矣淳熙八年提举浙东常平朱秘书熹适当岁歉乃奏以常平米建社仓付富室敛散每石取息二斗凶岁则蠲其息又以士大夫或举人有行义者与县官同出纳俟息米及十倍即以本米还官仓专以息米敛散每石止收耗米三升士民愿以所藏米充八者亦听之如官米法户部看详以为可行而一时议者以为每石取息二斗乃青苗法纷然攻诋然
朝廷卒行之并下诸路诸路既不能皆如
诏而府外之六县亦止报府言一面措置竟不以巳立社仓为言惟会稽山阴二县至今为小民之利方朱公为此时府帅王尚书希吕实左右之庆元二年提举李少监大性复以常平米一千五百石增置社仓在会稽则若马山若妙智若资寿若广教若净社者凡五处在山阴则有梅山之本觉柯桥之灵秘南池之兴教迎恩稽山之庙庵凡五处又以常平钱籴慈福宫米一千五百石每仓以三百石为率又于会稽姥庙取当来本米二百七十石有奇立琶山仓共为仓十有二所今王公朱公李公民皆立祠以时祀享虽他善政多可纪社仓尢其著者也
　义田
故丞相魏国史公镇越之明年实干道戊子始捐巳帑置良田岁取其赢给助乡里贤士大夫之后贫无以丧葬嫁遣者附于学而以义名之为规画十许条劖诸石几有请而应给与给而举事多寡迟速皆有程核实委之乡官钱粮属之县主簿米敛散则随乡俗钱出纳则均省计岁稔及给助有余则就复增置教授学职亦与其事然维养士不许移用府帅前后继而成之盖非一人所以久而不废也总之会稽山阴余姚三县今为湖水田二千七十一亩有奇地三十六亩有奇山筱地一百一十六亩有奇殡冈六十四亩有奇荡【越人谓潴水之地为荡】一亩二角五十一步屋一十六闲
　节序
会稽之俗正旦诣府学少长序拜以齿不以官子弟从父兄之后上元观灯行街中必相逊避无争道喧竞城门弛禁率至夜分以便郊居者二月二日始开西园纵郡人游观谓之开龙口【谓卧龙山也】府帅领客观竞渡异时竞渡有争进攘夺之患自史魏公为帅堆设银杯彩帛不问胜负均以予之自是为例儿童歌青梅声调宛转大抵如巴峡竹枝之类三月五日俗传禹生之日禹庙游人最盛无贫富贵贱倾城俱出士民皆乘画舫丹垩鲜明酒樽餐具甚盛宾主列坐前设歌舞小民尢相矜尚虽非富饶亦终岁储蓄以为下湖之行【下湖盖乡语也】春欲尽数日游者益众千秋观前一曲亭亦竞渡不减西园【郡人谓禹庙为庙下千秋观为先贤堂】至立夏日止惟丐者乃以是日出亦鲜衣鼓笛相娱非此类则以为耻重五日户户皆以土偶张天师置门额上或以虎或以艾束作人形而以土作天师头竹作剑木作印七夕立长竹竿于中庭上设莲花谓之巧竿以酒果饼饵祭牛女盖乞巧也五月六日观荷花亦乘画舫多集于梅山本觉寺同时又游容山项里六峰观杨梅重九亦相约登高佩萸泛菊不甚食糕而多食栗（米□）亦以相馈然是日俗忌不相过必有丧者乃往哭其灵几且致祭焉不知其所始也冬至大略如正旦而差闲腊日作粥春日作饼与他乡不甚异故不□载惟除夕爆竹相闻亦或以硫黄作爆药声尤震厉谓之爆仗桃牌书左神茶右郁垒亦或书他语门左右设之旧又以酒糟渍笔大书于门扉上曰宜入新年大吉利近岁糟书颇废矣
　送迎
吴越春秋有越人相送之辞曰行行各努力盖自古风俗笃厚重于离别如此今西出迎恩门则临安路有接待院有吕氏庄皆将迎之地院侧竹台因古城遗址巨竹森茂庄亦有亭榭花木可以置酒昔时山阴尉廨门外临运河亦有亭今废矣远则有法云寺柯桥馆灵秘院皆其所也东出五云门则明州路有会稽尉廨前亭子石佛院西南出常禧门一名偏门婺州路则有小隐山园其亭榭山林别见远则有兰亭天章寺正南出稽山门台州路则有告成观大禹寺皆禹庙也亦别见西门东门皆舟行南门西南门皆陆行惟北门曰三江门并海路绝会稽之俗笃厚交亲迎则叙闲阔送则惜睽异觞豆迭进往往竟日余樽遗炙淋漓狼籍舟车结束惨有行色至于僮仆铃下挽舟将车之人罗拜于前则亦犒以酒食勉往者以勤悴劳归者之良苦恩意曲尽观者太息亦风俗之厚也
　义门
平水云门之闲有裘氏自齐梁以来七百余年无异爨子弟或为士或为农乡党称其行大中祥符四年用州奏旌其门闾是时裘氏义居巳十有九世阖门三百口其族长曰承询至嘉泰初又五六世盖二十四五世矣犹如故聚族亦加于昔乡人谓尝有馈瓜者族长集小儿十三岁以下者百余人使自取之各相推逊以长幼持去其习为廉逊如此至今其一厅尚颇闳壮有孙威敏公题字存焉至和中李待制兑题诗有云夫何于会稽卓然有裘氏同居六百年相聚三千指昔贤钦义方列奏　闻
天子　诏恩表门闾光华映闾里其后又有族老季光以所藏今昔留题诗刻石傅犯　光宗庙讳作序焉所谓旌表门闾者唐以来有听事步栏前列屏树乌头正门阀阅一丈二尺乌头二柱端冒以瓦桶筑双阙一丈在乌头门之南三丈七尺夹植槐柳十有五步五代多故不能如故事晋天福中乃敕度地之宜高其外门门施绰楔左右筑台高一丈二尺广狭方正称焉圬以白而赤其四角今裘氏盖用此制自平水适云门者望其旌表在道旁数十步
祖宗所以崇孝悌励风化者至矣裘氏旌表之后六十七年而上虞刘承诏继之熙宁十年赵清献公为守得上虞县刘承诏唐襄公德威之裔德威五世孙愉避黄巢乱自河南徙上虞至承诏十世聚族四百余口内外无闲言畜犬化之一犬不至群犬皆不食号孝义刘家清献公叹异以其事闻于
朝有　诏旌表门闾复其徭役清献公为之记又故尚书胡公洴赋诗赠之皆藏其家
　园池
谢安石东西二眺亭址在今上虞东山方安石时东山盖重天下台榭遗迹当不止此岁久不可考尔山之国庆院左有小方池草莽被焉甚有古意传者云此安石洗屐池也【王性之游山记称山半蔷薇洞院上方白云堂明月堂以为安石故迹窃亦疑之李白诗云不到东山久蔷薇几度花白云佗自散明月落谁家恐后人缘此诗为之云】
王逸少有书堂在山阴兰亭鹅池墨池亦在焉当其与群公祓禊赋诗盖一时之集尔而遗迹胜概照映林谷则右军或尝居之后人追怀风流于是葺为流觞曲水此必皆其旧也
王子敬山亭在云门唐永淳元年春王勃尝修禊于此亭今显圣寺后有子敬笔仓疑距其地不远也
许询园在萧山县北干山下图经云询家此山之阳故其诗曰萧条北干园也
谢康乐始宁园亦在东山事具文选及传亭观旧址无复存者【康乐过始宁诗云葺宇临回江筑观基层巅】其山居赋有云南北两居水通陆阻南山则夹渠二田周岭三苑九泉别涧五谷异巘北山二园南山三苑杏坛（禾柰）园橘林栗囿桃李多品梨枣殊所枇杷林檎带谷映陼其绵亘逦迤包络上下可谓广矣而今所可识惟东山尔
孔稚珪山园在山阴县东三十里曰尚书坞见太平寰宇记所谓坞者因稚珪之园以得名也今园巳不可见而尚书坞仍存
贺知章放生池事具本传知章始求周宫湖数顷诏赐镜湖剡川一曲耆旧谓今东城南望为贺家湖疑即剡川也其极目浩渺光景澄澈实东州佳观云
严长史园林颇名于唐大历中有联句者六人其宅诗云落木秦山近衡门镜水通园诗云杖策山横绿野乘舟水入衡门皆维自句可以想见其处矣
方雄飞别墅在湖中其自为诗云寒山压镜心此处是家林今禹庙东有寒山或云即其故处是时有袁秀才林亭雄飞相近数过之故云经年此地为吟侣早起寻君日暮回也
皇甫秀才山亭孟东野尝赋之其诗云晴湖泻峰镜翠浪开萍藓【平声】往往唐人多因依镜湖以为胜趣惜其不尽传尔
小隐山园在郡城西南镜湖中四面皆水旧名侯山晋孔愉尝居焉皇佑中太守杨纮始与宾从往游游而惬焉问其主王氏山何名对曰有之非佳名也亭有名否则谢不敢乃使以其图来悉与之名山曰小隐之山堂曰小隐之堂池曰瑟瑟之池命其亭曰胜奕亭曰志归亭曰湖光亭曰翠麓亭又有探幽径撷芳径扪萝磴百花顶山之外有鉴中亭倒影亭皆杨公所自命名而通判军州事钱公辅又为刻石记之后且百年浸废弗理少师陆公宰尝得之以为别墅作赋归堂六友堂遐观堂秀发轩放台蜡屐亭明秀亭拄颊亭抚松亭会公改筑子城之东隅今惟赋归堂蜡屐亭存焉皆少师所扁也有卢赞元襄周秀实芭题诗最传于世
齐氏家园在城东少微山山甚小而近湖齐祖之分司东归遂家焉引流为沼艺花为圃山之上下有芳华亭修竹岩真珠泉石屋嘉遯亭樵风亭禹穴阁应星亭东山亭钓阁其自为家山十咏陶写景物语尢闲远今废为神祠无复旧观惟钓阁故基犹略可识尽湖山登览之胜
　古第宅
本朝会稽文献相望然往往不营第宅如杜丞相陆左丞顾内相陈中书方鼎贵时皆无尺掾之居傅给事归北海故庐以鹅换竹种之而巳未尝营葺李参政罢政归质新河小宅居之旋即弃去竟无一区所以示后人简俭之法至矣故今着于篇者概古事也
　　虞国宅
汉日南太守虞国宅旧经云案舆地志余姚县西二里有屿山山南有虞国宅国在日南爱及民物出有双鴈随轩秩满还家鴈与偕至宅今为百官仓
　　孟尝宅
汉合浦太守孟尝宅在上虞县南二十三步有孟宅桥又县东一里有还珠门取合浦还珠之意
　　陈嚣宅
汉太中大夫陈嚣宅在今礼逊坊长庆寺竹园巷之闲去会稽县东二里所嚣宅有大竹园至宋永徽中为寺犹号竹园寺初嚣与纪伯为邻伯窃嚣藩地以自益嚣见之不言益徙地与之伯惭惧亦归所侵地其中乃为大路鸿嘉二年太守周君刻石旌表号曰义里长檐路至今乡人犹号长檐街
　　江彪宅
江摠传云摠于会稽龙华寺制修心赋云晋护军将军彪昔莅此邦卜居山阴都阳里寺域则宅之旧基左江右湖面山背壑东西连跨南北纡萦寝处风云凭栖水月太平寰宇记云郭北有江桥即彪所居之地案晋书江虨传永和中尝为护军将军出补会稽内史疑即彪也
　　孔车骑宅
孔愉初以讨华轶功封余不亭侯授车骑将军及为会稽三年营山阴湖南侯山下数亩地为宅草屋数闲便弃官居之山初无名以愉来居故名侯山在县西南四里今为小隐山园别见
　　谢太傅宅
谢安本传云安寓居会稽与王羲之及高阳许询桑门支遁游处出则渔弋山水入则言咏属文相传以为今国庆寺乃太傅旧居世说注引晋阳秋谢安石家于会稽上虞县优游山林六七年闲征召不至太傅居东山实二十余年此云六七年者乃太傅未出时也
　　许征士宅
许询父旼从元帝过江迁会稽内史因居焉询隐居不仕召为朝议郎不就常登永兴县西山筑室其上萧然自致乃号其岫为萧山东晋咸和六年舍山阴永兴二宅为寺穆帝时名山阴旧宅曰祗园【今为能仁寺】永兴新宅曰崇化县西南四十里有慈云寺县西九十里有重兴院皆询尝所居也旧经云郡国志云会稽山南有许君宅又许君里在会稽县清风坊案皇甫冉诗云昔闻玄度宅门对会稽峰者谓山阴宅也王勃山亭序云永兴新郊许玄度之风月者谓永兴宅也
　　谢车骑宅
郦道元水经云嶀山东北太康湖晋车骑将军谢玄旧居所在右滨长江左傍连山平陵修通澄湖远镜于江曲起楼楼侧悉是桐梓森耸可爱居民号为桐亭楼楼两面临江尽升眺之处芦人渔子泛滥满焉湖中筑路东出趣山路甚平直山有三精舍高甍凌虚垂檐带空俯眺平湖杳然在下水陆宁宴江有琵琶圻临江有石床名钓鱼台
　　王右军宅
王羲之宅在山阴县东北六里旧传戒珠寺是也旧经云羲之别业有养鹅池洗砚池题扇桥存焉今寺有右军祠堂既谓之别业则疑宅不在是或云嵊县金庭观乃右军旧宅尝舍读书楼为观在县东南七十二里孝嘉乡今观之东庑有右军肖像及墨池养鹅池
　　王中令宅
王献之宅在会稽县南三十里旧经云晋义熙三年中书令王子敬居于此有五色祥云见安帝诏建云门寺
　　何骠骑宅
何充宅在会稽县东南七十里充尝为会稽内史居于此今福庆寺乃其旧宅云
　　郭伟宅
晋骠骑大将军郭伟宅在会稽县东南三里五十步大禹迹寺是也今尚为壮剎余地亦广可想见当时园第之盛
　　谢敷宅
谢敷宅在会稽县五云门外一里所或云在云门寺东与何太祖庙讳宅相近故唐僧灵一诗云春山子敬宅古木谢敷家又宋考功云门诗云樵径谢村北学井何岩东是也
　　戴安道宅
戴公旧居剡中郗超每闻欲高尚隐退者辄为办百万资并为造立居宇在剡为戴起宅甚精整戴始往旧居与所亲书曰近至剡如官舍事见世说
　　谢康乐宅
宋谢灵运宅在始宁山中与太傅宅当不甚远灵运本传云父祖并葬始宁有故宅及墅遂移籍会稽修营别业傍山带江尽幽居之美作山居赋以自见
　　孔稚珪宅
宋衡阳王萧钧传云孔稚珪家起园列植桐柳多营山泉殆穷真趣又本传云稚珪不乐世务居宅盛营山水凭几独酌傍无杂事门庭之内草菜不翦
　　江文通宅
梁金紫光禄大夫江淹宅太平寰宇记云江君里在招贤坊又萧山县东北一百三十步有江淹故宅今为觉苑寺寺前有梦笔驿亦以文通得名案文通城中巳有宅此殆别墅也
　　贺季真宅
唐贺秘监宅在会稽县东北三里八十步知章晚自号四明狂客天宝初请为道士还乡里诏许之以宅为千秋观又求周宫湖剡川一曲宅今天长观是
　　张玄真宅
玄真子张志和隐居在郡之东郭茨以生草椽栋不加斤斧唐大历中观察使陈少游往见为终日留表其居曰玄真坊以门隘为买地大其闳号曰回车巷其初门阻流水无梁少游为营之郡人号曰大夫桥
　　徐浩宅
徐浩宅在会稽县五云桥之东髣佛有遗趾存溪山奇丽过者犹属目焉
　　严维宅
严长史宅大历中郑概裴冕等联句赋诗与长史凡六人长史名维以诗著称其自句云落木秦山近衡门镜水通又皇甫冉宿长史宅诗亦云昔闻玄度宅门对会稽峰君住东湖上清风继旧踪以诗考之可想见其处也
　　施肩吾宅
施肩吾宅在山阴唐真人施君肩吾之故居也陈文惠公诗云幽居正想沧霞客夜久月寒珠露滴千年独鹤两三声飞下岩前一株柏
　　赵处士宅
本朝赵处士宅在会稽县东南照水坊华镇云赵万宗字仲渊养素丘壑德名上闻祥符中被召不赴献跛鳖传以自谕求为道士即其家赐羽衣以遂其志养鹤名丹砂尝有诗云斗悬金印心难动屏列春山眼暂开盖自述也
　古器物
五宝剑一曰纯钧二曰湛卢三曰胜邪四曰鱼肠五曰巨阙越绝云昔越王句践有宝剑五闻于天下今越有铸浦上灶下灶剑翁岭说者以为皆越王铸剑之地
古铜罂旧经云在州南三里舆地志云句践所藏晋太元中谢輶为郡守掘郡厅柱下深八尺得古铜罂可容数斗题作越王字文甚分明是今隶书余不可识輶以为范蠡猒胜之术遂埋之今不识其处
御史床寰宇记云在州东四里虞翻为吴长沙(钦宗庙讳)王礼待特设此床以表贤客翻仕汉至御史梁元帝玄览赋云御史之床犹在都护之门不修旧经五官省相传有虞翻床
黄合铜漏旧经云黄合有铜漏古制甚精王羲之书陆机漏赋镌刻于上历代以为宝今不复存
雷鼓舆地志云句践应门之上有大鼓名之为雷鼓以威于龙也【寰宇记吴作蛇门有蛇象而龙角】会稽记曰雷门上有大鼓阔二丈八尺声闻洛阳孙恩之乱军人斫破有双白鹤飞出后不鸣湘洲记云泉陵山有大石鼓云昔神鹤飞入会稽雷门中鼓因大鸣汉书王尊曰毋持布鼓过雷门
会稽徽命钟晋书郭璞传元帝为晋王使璞筮遇豫之暌璞曰会稽当出钟以告成功上有勒铭应在人家井泥中得之繇辞所谓先王以作乐崇德殷荐之上帝者也及帝即位太兴初会稽剡县人果于井中得一钟长七寸二分口径四寸半上有古文奇书十八字云会稽徽命余字时人莫识璞曰盖王者之作必有灵符塞天人之心与神物合契然后可以言受命矣观五铎启号于晋陵栈钟告成于会稽瑞不失类出皆以方岂不伟哉
柯亭笛蔡邕避难柯亭仰见椽竹知有奇音取之作笛
许承瓢真诰曰上虞吴昙收得许承一瓢赠褚伯玉伯玉亡后留付弟子朱僧标历代宝之可受一斛唐先天二年敕女真道士王妙行诣金庭观投龙囚持此瓢以进
神女墨汉王朗为会稽太守其子肃随在郡住东斋中夜有女子从地中出自称越王女与肃语尽夕将晓辞别赠墨一丸是时肃方注周易多有凝滞旦用此墨便觉才思开敏
石船石帆铁履铁屐郡国志涂山有石船长一丈云禹所乘者十道四蕃志圣姑从海中乘石舟张石兜帆至此遂立庙庙中有石船船侧掘得铁履一量寰宇记宋元嘉中有人于石船侧掘得铁屐一双会稽记云东海圣姑乘石船张石帆至二物见在庙中盖江北禹庙也
錞于寰宇记圣姑祠又有周时乐器名錞于铜为之形似钟而有颈映水用芒茎拂之则鸣
古珪青玉印寰宇记宋武修涂山禹庙得古珪梁初又得青玉印
白璧十道四蕃志宋孝武使任延修禹庙土中得白璧三十余枚明知万国所执梁初治庙穿得碎珪及璧百余片
金罍晋太康中上虞凿井得之井在县南一里今 天庆观东庑
驱山铎唐人于越溪获铎以问僧一行荅云此秦始皇驱山铎也
禹剑在禹祠殿几世言禹之所服寸刃出于韣外莹无铺涩而牢不可引孙冕诗云水剑还难问梅梁亦可疑钱倧诗云尘埃共锁梅梁在星斗仍分剑韣存
禹珪璋璧佩绍兴末得之庙殿前土中去土面财三二尺今在告成观珪二璋璧各一佩三观者多疑非古物或谓后世以奉神者其说近之
漏鼎漏壶漏盘漏权漏钲太守翟公汝文所制各有铭公之子大宗正丞耆年作鼎篆笔力奇古鼎云公巽父作牧命工浩范金作鼎于观肆命壶氏司漏时若昏明惟兹邦永用宝其无斁壶云惟建炎戊申三月癸丑公巽父作壶审漏节其永保盘云公巽父作坫司漏节其永保权云公巽父作金漏用衡石其永宝钲云建炎戊申六月癸亥作钲永宝
干道中上皋耕者得古砖有文曰五凤元年三月造以献府牧洪文惠公文惠命镌以为砚置案闲意甚爱之然所著隶释隶续皆不载岂以其篆体非隶字耶
淳熙癸卯岁三山陆氏凿渠泄水得古砖有铭曰永安五年七月四日造作又一砖曰太康十年七月造盖吴及西晋物也今藏陆氏
　漏泽园
漏泽园在县南七里初崇宁三年二月有
诏收葬枯骨凡寺观旅榇二十年无亲属及死人之不知姓名及乞丐或遗骸暴露者令州县命僧主之择高原不毛之土收葬名漏泽园周以墙栅庇以土地所宜易生之木人给地八尺方砖二刻元寄之所知月日乡里姓名者并刻之暴露者官给（上车下口）葬日给寓镪及祭奠酒食墓上立峰有子孙亲属而愿葬园中者许之给地九尺巳葬而愿改葬他所者亦听禁无故辄入及畜牧者又立法郡县官违戾者弛慢者失检察者皆置之法久之有司奉行颇过至有分为三园良贱有别又葬日及岁时设斋醮置吏卒护视守园僧以所葬多为最得度牒及紫衣遂有析骸以应数者久之始　诏裁损自军兴多故遂益弛中兴以来郡县或自以意广
朝廷惠泽至今为利建炎初翟参政汝文为守时亦收四郊暴骨葬园中知山阴县王朝议饎主之得骸千计内有异骨二皆相钩连自顶至踵无分寸脱落释氏谓之锁子骨是也亦可异矣与漏泽同时又有居养院以惠养鳏寡孤独安济坊以济疾病立法皆甚□居养院最侈至有为屋三十闲者初遇寒惟给纸衣及薪久之冬为火室给炭夏为凉棚什器饰以金漆茵被悉用毡帛妇人小儿置女使及乳母有司先给居养安济等用度而兵食顾在其后安济坊遍遣诸医疗视月给俸上医惮行乃共雇一俚医之无赖者冒名以往多给库钱治药吏肆为奸官稍检校则监司走马使者辄以沮败德政剌劾死于安济者相踵则又钓奇言端坐而化自言莫报 
上恩于是有封处士者妇人封邑号者巳而四方争上其事
朝廷悟其欺一切不报居养院人有与编民及卒伍讼虽理曲皆得直去人甚苦之至宣和初
徽宗皇帝察其獘乃　诏居养安济漏泽之法本以施惠困穷有司奉行失当资给过厚常平所入殆不能支穷民饱食暖衣犹有余峙而军旅之士廪食不继或致逋逃四方甚非为政之道可裁立中制自是居养安济之法寖废不举
绍熙五年少监李公大性来为提举浙东常平于会稽镇坞山阴洄涌塘傍各置义冢会稽尉徐次铎撰记大略云越之流风凡民有丧即议侨寄棺柩所积夙号墓园连岁不登继以疠疫而民不免于死亡公奉　命东来一意全活饥者振之以栗病者起之以药死者遗之以棺荒政举行毕力无倦复有意于埋胔掩骼之举命次铎走近郊枚数寄棺凡三千余下令申饬晓告使人人知有送死之义且曰其有徇浮图火化者助之缗钱姑从其私乃若无力归藏请于官给所费规画巳定复命次铎度地得二所其一镇坞广四十亩又其一洄涌塘傍十余亩由是义冢之规立矣两隅分峙男女以辨缭以周墙封其四围画图傅籍□录分藏闾里姓氏次第刻着申命缁黄以视墓室丘封广列尚为后图庶几有以继于此也自庆元改元夏汔于冬十月野处之棺官为覆藏者凡千二百九十有三据籍可考至是泽及枯骨矣自今不燎于原不沦于川不暴于野是则公拳拳之志也
会稽志卷第十四
　人物
会稽自汉魏晋唐衣冠人物最盛五代之乱钱氏有国私置丞相以下官惟此邦人士耻之多自抑退无为其国显仕者至
宋兴始相继而起今取汉以来公卿大夫略掇其事于篇其访求未□者尚俟它日
　　汉郑吉
会稽人以从军为郎吉为人强执习外国事宣帝时吉以侍郎田渠黎积谷因发诸国兵攻破车师迁卫司马使护鄯善以西南道神爵末匈奴乖乱日逐王先贤掸欲降汉使人与吉相闻吉发渠黎兹诸国五万人迎日逐王口万二千人小王将十二人随吉诣京师汉封日逐王为归德侯吉既破车师降日逐威震西域遂并护车师以西北道故号都护都护之置自吉始焉上嘉其功效乃下诏封吉为安远侯食邑千户吉于是中西域而立莫府治乌垒城汉之号令班西域矣始自张骞而成于郑吉语在西域传
　　严光
字子陵一名遵会稽余姚人少有高名与光武同游学及光武即位光乃变名姓隐身不见帝思其贤乃令以物色访之后齐国上言有一男子披羊裘钓泽中帝疑其光乃□安车玄纁遣使聘之三反而后至车驾即日幸其馆光卧不起帝即其卧所抚光腹曰咄咄子陵不可相助为理耶光眠不应良久乃张目熟视曰昔唐尧着德巢父洗耳士故有志何至相迫乎帝曰子陵我竟不能下汝耶于是升舆叹息而去复引光入论道旧故相对累日帝从容问光曰朕何如昔时对曰陛下差增于往因共偃卧光以足加帝腹上明日太史奏客星犯御坐甚急帝笑曰朕故人严子陵共卧耳除为谏议大夫不屈乃耕于富春山后人名其钓处为严子陵濑焉【严当作庄】
　　贺纯
字仲真会稽山阴人少为诸生博极群蓺十辟公府三举贤良方正五征皆不就复征拜议郎数陈灾异上便宜数百事多见省纳迁江夏太守永和中李固上疏曰陛下初登大位聘会稽贺纯策书嗟叹待以大夫之位是以岩穴幽人智术之士弹冠振衣乐欲为用四海欣然归服圣德
　　锺离意
字子阿会稽山阴人举孝廉辟大司徒府征为尚书时交址太守张恢坐臧千金诏班赐群臣意得珠玑而不拜赐帝问其故对曰此臧秽之宝诚不敢拜帝嗟叹曰清乎尚书之言乃更以库钱赐意转尚书仆射车驾数幸广成苑意以为从禽废政当车陈谏天子实时还宫永平中夏旱大起北宫意诣阙免冠上疏帝性褊察好以耳目隐发为明朝廷争为严切以避诛责唯意独敢谏争数封还诏书臣下过失辄救解之出为鲁相以爱利为化
　　王充
字仲任会稽上虞人少孤乡里称孝后受业太学师事扶风班彪好博览而不守章句家贫无书常游洛阳市肆阅所卖书一见辄能诵忆遂博通众流百家之言后归乡里屏居教授仕郡为功曹以数谏争不合去乃闭门潜思绝庆吊之礼着论衡八十五篇二十余万言蔡邕入吴始得之恒秘以为谈助王朗为会稽守又得其书许下称其才进或曰不见异人当得异书又时嫌蔡邕得异书或搜求其帐中果得论衡抱数卷去邕丁宁曰唯我与尔共之
　　孟尝
字伯周会稽上虞人其先三世为郡吏并仗节死难少修操行仕郡为户曹史有寡妇至孝养姑姑寿终夫女弟先怀嫌忌乃诬妇鸩其母尝言其枉状太守不为理尝谢病去妇竟冤死自是郡中连旱二年后太守殷舟问故尝曰昔东海孝妇感天致旱于公一言甘泽时降宜戮讼者以谢冤魂舟即从之刑讼女而祭妇墓天应澍雨后策孝廉迁合浦太守郡海出珠宰守采求不知纪极珠渐徙交址郡界于是行旅不至尝革易前敝去珠复还被征吏民攀车请之不得进乃夜遁去隐处穷泽士民慕其德就居止者百余家桓帝时尚书同郡杨乔上书荐尝安仁弘义耽乐道德清行出俗能干绝群而尝单身谢病躬耕陇次匿景藏采不扬华藻沉沦草莽好爵莫及廊庙之宝弃于沟渠竟不见用卒于家
　　魏朗
字少英会稽上虞人为兄报雠亡命陈国从博士郄仲信学春秋图纬又诣太学受五经京师长者李膺之徒争从之初辟司徒府迁彭城令时中官子弟为国相多行非法朗与更相奏幸臣忿疾欲中之会九真贼起乃共荐朗为九真都尉到官奖励吏兵讨破群贼斩首二千级桓帝美其功征拜议郎迁尚书屡陈便宜有所补益出为河内太守政称三河表会被党议免朗性矜严闭门整法度家人不见惰容以党事急征自杀著书数篇号魏子
　　黄昌
字圣真会稽余姚人本出孤微居近学宫数见诸生修庠序之礼遂就经学又晓习文法仕郡为决曹剌史行部见昌甚奇之辟从事后拜宛令政尚严猛好发奸伏皆称神明迁蜀太守讼者七百余人悉为断理宿恶大奸皆奔走他境后补大司农左转大中大夫
　　郑弘
字巨君会稽山阴人弘少为乡啬夫太守第五伦奇之召署督邮举孝廉弘师同郡河东太守焦贶楚王英谋反发觉引贶贶被收道亡妻子系诏狱诸生故人皆变名姓以逃其祸弘独髡头负鈇锧诣阙上章为贶讼罪显宗赦其家弘躬送贶丧及妻子还乡里拜驺令累迁尚书令弘前后所陈有补益王政者皆着之南宫以为故事出为平原相征拜侍中迁大司农为太尉奏尚书张林阿附侍中窦宪而素行臧秽又上洛阳令杨光宪之宾客在官贪残并不宜处位宪奏弘大臣漏泄密事诘让弘收上印绶弘自诣廷尉诏敕出之乞骸骨归未许病笃上书陈谢并言窦宪之短帝省章遣医占弘病临殁悉还赐物敕妻子褐巾布衣素棺殡殓以还乡里
　　朱隽
字公伟会稽上虞人以孝养致名乡闾敬之举孝廉除兰陵令政有异能平交址贼封都亭侯讨颍川南陈国黄巾贼悉平破之遣使持节拜右车骑将军振旅还京师为光禄大夫封钱塘侯关东兵起董卓议移都隽辄止卓卓虽惮之然贪其名重乃表拜太仆以自副隽被召不肯受拜因进曰国不宜迁必孤天下望成山东之结臣不见其可也有司诘曰召君受拜而君拒之不问徙事而君陈之何也隽曰副相国非臣所堪也迁都非计臣之所急也辞所不堪进臣所急臣之所宜也有司曰迁都之事初无此计也就有未露何所受闻隽曰相国董卓为臣说之臣闻之于相国有司不能屈朝廷称服焉后为太尉李傕郭汜相攻劫质天子公卿隽性刚即发病而卒
　　盛宪
字孝章会稽人举孝廉补尚书郎稍迁吴郡太守以疾去官孙策平定吴会诛其英豪宪素有高名策深忌之初宪与少府孔融善融忧其不免祸乃与曹公书曰岁月不居时节如流五十之年忽焉巳至公为始满融又过二海内知识零落殆尽惟会稽盛孝章尚存其人困于孙氏妻孥湮没单孑独立孤危愁苦若使忧能伤人此子不得复永年矣春秋传曰诸侯有相灭亡者钦宗庙讳公不能救则钦宗庙讳公耻之今孝章实丈夫之雄也天下谭士依以扬声而身不免于幽执命不期于旦夕是吾祖不当复论损益之友而朱穆所以绝交也公诚能驰一介之使加咫尺之书则孝章可致友道可弘也今之少年喜谤前辈或能讥平【皮柄反】孝章孝章要为有天下大名九牧之民所其称叹燕君市骏马之骨非欲以骋道里乃当以招捷足也惟公匡复汉室宗社将绝又能正之正之之术实须得贤珠玉无胫而自至者以人好之也况贤者之有足乎昭王筑台以尊郭隗隗虽小才而逢大遇竟能发明主之至心故乐毅自魏往剧辛自赵往邹衍自齐往向使郭隗倒县而王不解临溺而王不拯则士亦将高翔远引莫有北首燕路者矣凡所称引自公所知而复有云者欲公崇笃斯义也因表不悉由是征为骑都尉制命未至为策所害
　　吴贺齐
字公苗会稽山阴人守剡长县吏斯从轻侠为奸齐立斩之后太末丰浦民反转守太末长诛恶养善期月尽平领都尉事齐按兵建安立都尉府发属县兵受齐节度斩贼帅洪明等凡六千级名帅尽禽拜平东校尉迁威武中郎将讨黟歙贼有功为新都郡太守加偏将军吴郡余杭贼起齐讨破之豫章东部贼起众万余人齐诛其首恶迁奋武将军从权征合肥权为张辽掩袭几至危殆齐率兵迎权涕泣言曰今日之事几至祸败愿以此为终身诫权自前收其泪曰大惭谨以克心非但书诸绅也鄱阳尢突受曹公印绶为贼陵阳始安泾县皆应齐与陆逊讨破降之封山阴侯累迁后将军假节领徐州牧
　　丁览
字孝连山阴人清身立行用意不苟推财从弟以义让称仕郡至功曹守始平长为人精微洁净门无杂宾孙权深贵待之未及擢用会病卒甚见痛惜朱其门户览子固字子贱在襁褓中阚泽见而异之曰此儿后必至公辅固少丧父独与母居家贫守约色养致敬族弟孤弱与同寒温虞翻与固同僚书曰丁子贱塞渊好德堂高宗庙讳克举令德之后惟此君嘉耳历显位孙皓即位迁司徒皓悖虐固与陆凯孟宗同心忧国年七十六卒
　　朱育
山阴人少好奇字凡所特达依体像类造作异字千名以上仕郡门下书佐与太守濮阳兴问对行于世育后仕朝常在台阁为东观令遥拜清河太守加位侍中推刺占射文艺多通
　　虞汜
字世洪翻第四子生南海父卒还乡里永安初为散骑中常侍孙綝废幼主迎立琅邪王休休未至綝欲入宫图为不轨召百官会议皆惶怖失色唯唯汜对曰明公为国伊周处将相之任擅废立之威将上安宗庙下惠百姓大小踊跃自以伊霍复见今迎王未至而欲入宫如是群下摇荡众听疑惑非所以永终忠孝扬名后世也綝不怿竟立休以讨扶严功拜交州剌史冠□将军余姚侯
　　虞忠
字世方翻第五子贞固干事好识人物造吴郡陆机于童龀之年称上虞魏迁于无名之初终皆远致为着闻之士交同县王岐于孤宦之族仕进先至宜都太守忠乃代之晋征吴忠与夷道监陆宴宴弟中夏督景坚守不下城溃被害
　　锺离牧
字子干会稽山阴人汉鲁相意七世孙少与同郡谢赞吴郡顾潭齐名爰居永兴躬自垦田稻熟县民有识认之牧遂以与民县长闻之召民系狱牧为之请长曰君慕承宫自行义事仆为民主何得寝公宪而从君邪牧曰今以少稻而杀此民何心复留装还山阴长为释之民惭惧率妻子舂稻得米送还牧牧闭门不受输置道旁莫有取者从郎中补太子辅义都尉迁南海太守后以前将军假节领武陵太守卒官家无余财士民思之始兴太守羊行首与太常滕太祖庙讳书曰锺离子干吾昔知之不熟定见其在南海维恩部伍智勇分明加操行清纯有古人之风其见贵如此
　　晋贺循
字彦先会稽人父邵字兴伯孙皓时仕至中书令领太子太傅皓凶暴骄矜政事日獘邵上疏谏皓深恨之邵奉公贞正亲近所惮乃共谮邵后竟见杀循丁家祸流放海滨吴平乃还乡里节操高厉童龀不群言行举动必以礼让好学博闻尢善三礼举秀才除阳羡武康令顾荣陆机陆云表荐循久之召为太子舍人除吴国内史不就元皇帝为晋王以循为中书令固让不受转太常领太子太傅时朝廷初建动有疑议宗庙制度皆循所定朝野咨询为一时儒宗诸所著论并传于世
　　孔愉
字敬康会稽山阴人与同郡张茂伟康丁潭世康齐名时人号曰会稽三康建兴初召为丞相掾仍参丞相军事以讨华轶功封余不亭侯元帝为晋王使长兼中书郎于时刁协刘隗用事王导颇见疏远愉陈导忠贤有佐命之勋由是不合旨出为司徒左长史累迁侍中太常苏峻反愉朝服守宗庙峻平愉往石头诣温峤峤执手流涕曰天下丧乱忠孝道废能持古人之节岁寒不凋者惟君一人耳三迁尚书左仆射后以论议守正为导所衔累乞骸骨不许出为会稽内史在郡三年乃营山阴湖南侯山下数亩地为宅草屋数闲便弃官居之卒谥曰贞
　　虞潭
字思奥委会稽余姚人翻之孙也清贞有检操周旋征讨赐爵都亭东乡侯元帝时为宗正卿以疾告归会王含沈充等攻逼京都潭于本县招合宗人及郡中大姓共起义兵万数进赴国难至上虞明帝手诏潭为冠军将军领会稽内史潭即受命义众云集遣前锋过浙江追蹑而自次西陵为后继会充巳擒罢兵征拜尚书成帝即位以讨充功进爵零陵县侯苏峻反督三吴晋陵宣城义兴五郡军事与郄鉴王舒协同义举陶侃假潭节监扬州浙江西军率众并势东西犄角峻平转镇东将军吴国内史军荒饥馑潭出仓米振救又修沪渎以防海抄百姓赖之
　　丁潭
字世康会稽山阴人元帝时为尚书祠部郎琅邪王裒始受封帝欲引朝贤为其国上卿将用潭以问贺循循曰郎中令职望清重实宜审授潭清淳贞粹圣明所简才实宜之成帝时为散骑常侍苏峻作乱帝蒙尘于石头惟潭及锺雅刘超等随从不离帝侧峻诛赐爵永安伯累迁左光禄祭酒康帝即位乞骸骨诏以光禄还第卒谥曰简
　　虞喜
字仲宁会稽余姚人少立操行博学好古郡察孝廉举秀才司徒辟公交车征拜博士皆不就邑人贺循为司空先达贵显每诣喜信宿忘归自云不能测也太宁中以博士征复下诏征皆不行太常华歆举贤良会国有军事咸康初内史何充上疏曰臣闻二八举而四门穆十乱用而天下安伏见前贤良虞喜天挺贞素高尚邈世束修立德皓首不倦加以傍综广探博闻强识高枕柴门怡然自足宜使蒲轮纡衡以旌殊操诏曰浔阳翟汤会稽虞喜耽学守道操拟古人往虽征命而不降屈政道须贤宜纳诸廊庙其并以散骑常侍征又不起有司议祧庙不能决朝廷遣使就谘访焉
　　虞预
字叔宁征士喜之弟也少好学有文章太守庾琛纪瞻并以为主簿转功曹史察孝廉不行诸葛恢庾亮等荐预召为行参军除著作佐郎大兴中以寇贼未平上疏论为防之术宜得良将因言寿春无镇祖逖孤立前有劲虏后无系援宜加奖厉使不顾命累迁散骑常侍领著作以老归预雅好经史憎疾玄虚其论阮籍裸袒比之伊川被发所以胡虏遍中国过于衰周之时着晋书会稽典录等皆行于世诗赋碑诔论难数十篇
　　虞（马斐）
字思行潭之兄子也机干不及于潭而素行过之历吴兴太守金紫光禄大夫王导常谓（马斐）曰孔愉有公才而无公望丁潭有公望而无公才兼之者其在卿乎宦未达而丧时人惜之
　　孔群
字敬休有智局志尚不羁苏峻入石头时(太祖庙讳)术有宠于峻群与从兄愉同行于横塘遇之愉止与语群初不视术术怒欲刃之愉下车抱术曰吾弟发狂卿为我宥之乃免峻平王导保存术尝因众坐令术劝群酒以释憾群荅曰群非孔子厄同(太祖庙讳)人虽阳和布气鹰化为鸠至于识者犹憎其目导有愧色仕至中丞尝与亲旧书云今年田得七百石秫米不足了曲櫱事
　　孔坦
字君平愉从子也祖冲丹阳太守父侃大司农坦少方直有雅望善左氏传解属文元帝为晋王以坦为世子文学东宫建补太子舍人迁尚书郎归会稽久之除领军司马未赴召会王敦反与右卫将军虞潭俱在会稽起义而讨沈充迁尚书左丞吴兴太守封晋安男加建威将军卒赠光禄勋谥曰简
　　孔严
字彭祖少仕州郡历司徒掾尚书殿中郎殷浩临扬州请为别驾迁尚书左丞朝廷崇树浩以抗拟(钦宗庙讳)温温深为不平浩又引接荒人谋立功于阃外严言于浩曰当今时事艰难可谓百六之运而处任者所至不同所见各异人口云云无所不至顷来天时人情良可寒心愿深思廉蔺屈申之道平勃相和之义又观顷日降附之徒人面兽心贪而无亲难以义感浩深纳之哀帝时以候领尚书多所太祖庙讳益拜吴兴太守善于牧守甚得人和又甄赏才能之士论者美焉
　　孔汪
字德泽愉之子好学有志行孝武帝时位至侍中时茹千秋以佞媚见幸于会稽王道子汪屡言之于帝帝不纳迁尚书太常卿以不合意求出为假节都督交广二州诸军事征虏将军平越中郎将广州剌史甚有政绩为岭表所称
　　孔安国
字安国愉之子群从唯安国与汪少厉孤贫之操汪既以直亮称安国亦以儒素显孝武帝时甚蒙礼遇仕历侍中太常再为会稽内史领军将军安帝隆安中下诏曰领军将军孔安国贞顺清正出内播誉可以本官领东海王师必能导达津梁依仁游艺后历尚书左右仆射
　　孔沉
字德度有美名何充荐沉与王导曰文思通敏宜登宰门辟丞相司徒掾琅邪王文学并不就从兄坦以裘遗之辞不受坦曰晏平仲俭祀其先人豚肩不揜豆一狐裘数十年卿复何辞于是受而服之是时沉与魏顗虞球虞存谢奉并为四族之隽沉子廞位至吴兴太守廷尉廞子綝之以草书擅名又为吴兴太守侍中
　　谢奉
字弘道会稽山阴人祖端散骑常侍父凤丞相主簿奉历安南将军广州剌史吏部尚书后免官还东谢安赴钦宗庙讳公司马出西相遇破冈既当远别遂停三日共语安欲慰其失官奉辄引以它端虽信宿中途竟不言及此事安深恨在心未尽谓同舟曰谢奉故是奇士奉弟聘字弘远历侍中廷尉卿同郡孔严字彭祖有才学简文帝尝曰谢安南清令不如其弟学义不及孔严居然自胜
　　谢安
字安石少有重名初辟司徒府又除著作郎并以疾辞寓居会稽与王羲之及高阳许询桑门支遁游处出则渔弋山水入则言咏属文无处世意扬州剌史庾冰以安有重名必欲致之不得巳赴召月余告归复除尚书郎琅邪王友并不起吏部尚书范汪举安为吏部郎安以书拒绝之有司奏安被召历年不至禁锢终身遂栖迟东土安弟万为西中郎将总藩任之重安虽处衡门其名犹出万之右自然有公辅之望及万黜废安始有仕进之志时年巳四十余矣征西大将军钦宗庙讳温请为司马温与言生平欢笑竟日既出温问左右见我有如此客不征拜侍中迁吏部尚书中护军简文帝疾笃温上疏荐安宜受顾命诏安总中书事明帝始亲万几进安中书骠骑将军录尚书事符坚败以总统功进拜太保安虽受朝寄然东山之志始末不渝每形于言色及镇新城尽室而行造泛海之装欲须粗定经略自江道还东雅志未就而卒
　　谢玄
字幼度与从兄朗俱为叔父安所器重钦宗庙讳温辟为掾转征西将军符坚入寇朝廷求文武良将安以玄应举郗超叹曰玄必不负所举吾尝见其使才虽履屐闲亦得其任于是征拜建武将军监江北诸军事大破符坚遂经略旧都兖青司豫平加玄都督徐兖青司冀幽并七州军事会翟辽张愿反叛玄上疏送节尽求解所职又以疾辞移镇东阳转授散骑常侍左将军会稽内史玄既舆疾之郡卒葬于始宁初玄移镇东阳于道疾（艼去丁改马）上疏曰臣以常人忽蒙殊遇由恩厚忘躯甘死若生冀凭皇威以尘露报恩然后从亡叔臣安退身东山以道养寿岂谓经略不振自贻斯戾是以奉送章节待罪有司先疾既动便至委顿谨遣兼长史刘济重奉送节盖章传伏愿矜其所诉勿令微臣衔恨泉壤表十余上寝不报
　　王羲之
字逸少司徒导之从子也少有美誉朝廷公卿皆爱其才器为右军将军会稽内史羲之雅好服食养性不乐在京师初渡浙江便有终焉之志会稽有佳山水名士多居之谢安未仕时亦居焉孙绰李充许询支遁等皆以文义冠世并筑室东土与羲之同好尝与同志宴集于会稽山阴之兰亭羲之自为之序以申其志称病去郡于父母墓前自誓不仕羲之既去官与东土人士尽山水之游弋钓为娱又与道士许迈共修服食采药石不远千里遍游东中诸郡穷诸名山泛沧海叹曰我卒当以乐死羲之既优游无事与吏部郎谢万书曰古之辞世者或被发阳狂或污身秽迹可谓艰矣今仆坐而获逸遂其宿心其为庆幸岂非天赐顷东游还修植桑果今盛敷荣率诸子抱弱孙游观其闲有一味之甘割而分之以娱目前虽植德无殊邈犹欲教养子孙以敦厚退让或有轻薄庶令举策数马彷佛万石之风君谓此何如比当与安石东游山海斥行田视地利颐养闲暇衣食之余欲与亲知时共欢燕虽不能兴言高咏衔杯引满语田里所行故以为抚掌之资其为得意可胜言耶常依依陆贾班嗣杨王孙之处世甚欲希风数子老夫志愿尽于此也
　　王徽之
字子猷羲之第三子性卓荦不羁为大司马(钦宗庙讳)温参军又为车骑(钦宗庙讳)冲骑兵参军尝居山阴夜雪初霁月色清朗四望皓然独酌酒咏左思招隐诗忽忆戴逵逵时在剡便夜乘小舟访之经宿方至造门不前而反人问其故徽之曰本乘兴而行兴尽而返何必见安道耶后为黄门侍郎弃官东归
　　王献之
字子敬少有盛名而高迈不羁虽闲居终日容止不怠风流为一时之冠工草隶善丹青七八岁时学书羲之密从后掣其笔不得叹曰此儿后当复有大名献之尝从山阴道上行语人曰山川自相映发使人应接不暇若秋冬之际尢难为怀仕至中书令谥曰宪
　　宋孙处
字季高会稽永兴人以字行武帝征孙恩季高乐从及平建邺封新番县五等侯卢循之难武帝谓季高曰此贼行破非卿不能倾其巢窟季高率众三千泛海袭番禺拔之循父嘏长史孙建之等轻舟奔始兴季高分遣振武将军沈田子等讨平始兴及南康临贺始安岭表诸郡循于左里奔还袭广州季高又破走之卒追赠南海太守封侯官县侯武帝念季高功表称所赠未优重赠交州剌史
　　孔綝之
字彦綝山阴人强正有志力钦宗庙讳玄辅政为太尉以为西门台祭酒玄议欲废钱用谷帛又议复肉刑綝议以为宜且依旧玄好人附悦而綝之不能顺旨是以不见知宋永初中为御史中丞奏敕尚书令徐羡之亏违典宪羡之领扬州刺史弟璩之为其中从事羡之使解释綝之綝之不许曰我触忤宰相政当罪止一身汝少不应从坐自是百寮震肃莫敢犯禁武帝甚嘉之行经兰台亲临幸焉
　　虞愿
字士恭会稽余姚人元嘉中为湘东王国常侍及明帝立以愿儒吏学涉兼藩国旧恩意遇甚厚除太常丞迁通直散骑侍郎帝以故宅起湘宫寺极奢侈新安太守巢尚之罢郡还见帝帝曰卿至湘宫寺未朕起此寺是大功德愿在侧曰陛下起寺百姓卖儿鬻妇何谓功德帝大怒使人驰曳下殿愿徐去无异容帝好围棋棋甚拙与第一品王杭对弈杭饶借帝曰皇帝飞棋臣不能断帝以为信然愿曰尧以此教丹朱非人主所宜好也迁兼中书郎除后军将军褚彦回常诣愿愿不在见其床上积尘成寸有书数帙叹曰虞君之清至此令人扫地拂床而去
　　齐虞玩之
字茂瑶会稽余姚人仕宋为乌程令路太后外亲朱仁弥犯罪玩之依法案之太后怨诉孝武坐免官元徽中为尚书右丞齐高帝镇东府朝廷致敬玩之为少府犹蹑屐造席高帝取屐亲视之讹黑斜锐（艼去丁改奚）断以芒接之帝因咨嗟赐以新屐玩之不受帝问其故答曰今日之赐恩华俱重但蓍簪獘席复不可遗迁黄门郎及帝即位玩之表言便宜多见采纳上表告退许之玩之于人物好臧否孔逖王俭恨之至是东归俭不出送朝廷无祖饯者中丞刘休与亲知书曰虞公散发海隅同古人之美而东都之送殊不霭霭归家数年卒
　　虞悰
字景豫会稽余姚人少以孝闻仕宋位黄门郎明帝诛山阳王休佑至葬日寒雪厚三尺故人无至者惟悰一人来赴齐武帝时为太子中庶子迁祠部尚书领右军明帝立悰称疾不陪位帝使尚书令王晏赍废立事示悰以悰旧人引参佐命悰谓晏曰主上圣明公卿戮力宁假朽老以(太宗庙讳)赞惟新乎因恸不自胜朝议欲纠之仆射徐孝嗣曰此亦古之遗直众议乃止
　　孔逖
字世远会稽山阴人好典故学与王俭至交升明中为齐台尚书仪曹郎屡箴阙礼多见信纳上谓王俭曰逖真所谓仪曹不忝厥职也俭为宰相逖常谋议幄帐每及选用颇失物情俭从容启上曰臣有孔逖犹陛下之有臣永明中为太子家令卒
　　孔琇之
会稽山阴人有吏能仕为尚书左丞廷尉卿出为临海太守明帝辅政防□诸蕃致密旨于上佐使便宜从事以琇之为晋熙王冠军长史行郢州事欲令杀晋熙琇之辞不许欲自引决友人陆闲谏之琇之不从遂不食而死
　　孔稚珪
字德璋会稽山阴人少涉学有美誉齐高帝为骠骑取为记室参军与江淹对掌辞笔历黄门郎御史中丞建武初为南郡太守征侍中不行留本任稚珪风韵清疏好文咏与外兄张融情趣相得又与琅邪王思远庐江何点点弟(太祖庙讳)并款交不乐世务居宅盛营山水凭几独酌傍无杂事门庭之内草莱不翦中有蛙鸣或问之稚珪曰我以此当两部鼓吹王晏尝鸣鼓吹候之闻群蛙鸣曰此殊聒人耳稚珪曰我听鼓吹殆不及此晏甚有媿色
　　梁孔休源
字庆绪会稽山阴人梁台初建为太学博士武帝尝问吏部尚书徐勉求有学艺解朝仪者勉曰孔休源识见清通详练故事自晋宋起居注诵略上口帝亦素闻之即日除尚书仪曹郎迁御史中丞正色直绳无所回避百寮惮之历都官尚书金紫光禄大夫车驾临幸尝以军国事委之昭明太子薨有敕夜召休源入宴居殿参定谋议立晋安王纲为皇太子自公卿珥貂插笔奏决于前休源怡然无愧及卒帝流涕顾谢举曰休源居职清忠方欲共康政道奄至殒殁朕甚痛之举曰此人清介强直臣亦为陛下惜谥曰贞子
　　陈虞荔
字山披会稽余姚人九岁随从伯阐候太常陆倕倕问五经十事荔对无遗及长博览坟籍善属文梁武帝于城西置士林馆用为士林学士迁通直散骑侍郎兼中书舍人时左右之任多参权轴内外机务互有带掌唯荔与顾协泊然静退但以文交见知侯景之乱荔率亲属入台陈文帝时为太子中庶子领大著作初荔母随荔入台卒于台内寻而城陷情礼不申由是终身蔬食布衣不听音乐文帝深器之常引左右朝夕顾访荔性沈密凡所献替莫有见其际者
　　虞寄
字次安对策高第起家梁宜城王国左常侍大同中尝骤雨殿前往往有杂色宝珠寄因上瑞雨颂武帝谓寄兄荔曰此颂典裁清拔卿之士龙也将何如擢用寄闻之叹曰以申击壤之情尔岂负名求仕者乎乃闭门称疾侯景之乱寄随兄荔入台陈宝应据闽中寄至晋安为宝应所得陈武帝除寄中书侍郎宝应不遣欲引为僚属固辞获免及宝应结留异潜有逆谋寄微知其意每陈逆顺之理度不可谏乃为居士服以拒绝之自称东山虞寄宝应既禽宾客微有交涉皆诛惟寄以先识免文帝敕寄还朝衡阳王出合用为掌书记帝曰所以屈卿游蕃非止文翰乃令以师表相事也后除东中郎建安王咨议寄辞疾不堪陪列有疑议就决之
　　唐虞世南
余姚人受学于吴顾野王十余年精思不懈父荔卒陈文帝召为建安王法曹时叔寄陷于陈宝应世南虽服除仍衣布饭蔬寄还乃释布噉肉陈灭与世基入隋俱名重当时议者方晋二陆大业中累至秘书郎十年不徙唐兴秦王引为府参军记室中舍王践祚拜弘文馆学士迁太子右庶子固辞改秘书监世南抗烈论议持正太宗尝曰朕与世南商略古今有一言失未尝不怅恨其恳诚乃如此帝每称其五绝一曰性行二曰忠直三曰博学四曰文词五曰书翰致仕授银青光禄大夫弘文馆学士如故卒年八十一诏陪葬昭陵赠礼部尚书谥曰文懿后帝为诗一篇述古兴亡既而叹曰锺子期死伯牙不复鼓琴朕此诗将何所示敕褚遂良即其灵坐焚之后数岁梦进谠言若平生翌日下制厚恤其家
　　贺知章
字季真越州永兴人性旷夷善谭说与族姑子陆象先善象先尝谓人曰季真清谭风流吾一日不见则鄙吝生矣证圣初擢进士超群拔类科累迁太常博士迁礼部侍郎兼集贤院学士一日并谢宰相源干曜曰贺公两命之荣足为光宠玄宗自为赞赐之迁太子右庶子充侍读徙工部肃宗为太子知章迁宾客授秘书监知章晚节尢诞放敖嬉里巷自号四明狂客及秘书外监天宝初病梦游帝居数日寤乃请为道士还乡里以宅为千秋观有诏赐镜湖剡川一曲既行帝赐诗皇太子百官饯送擢其子僧子为会稽郡司马赐绯鱼使侍养幼子亦听为道士卒年八十六
　　罗（王向）
越州会稽人宝应初诣阙上书授太常寺太祝曹王皋领江西荆襄节度使常署幕府累迁副使皋卒军乱劫府库（王向）取首恶十余人斩以徇环棘廷中俾投所劫库物一日皆满乃贳余党召为奉天令中官出入系道吏缘以犯禁（王向）榜笞之虽死不置自是屏息擢庐州剌史民闲病者舍医药祷淫祀（王向）下令止之修学宫政教简易有芝草白雀淮南节度使杜佑上治状赐金紫服再迁京兆尹请减平籴半以常赋充之人赖其利以老病求解徙太子宾客累封襄阳县男卒谥曰夷
　经学
　　汉赵晔
字长君会稽山阴人少尝为县吏奉檄迎督邮晔耻于厮役遂弃车马去到犍为资中诣杜抚受韩诗究竟其术积二十年绝问不还家为发丧制服晔卒业乃归州召补从事不就举有道卒于家晔着吴越春秋诗细历神渊蔡邕至会稽读诗细而叹息以为文于论衡邕还京师传之学者咸诵习焉
　　吴虞翻
字仲翔会稽余姚人辟召不就翻闻曹公辟曰盗跖欲以余才污良家耶遂拒不受翻与少府孔融书并示以所注易融答书曰睹吾子之治易乃知东南之美者非徒会稽之竹箭也张纮又与融书曰虞仲翔前颇为论者所侵美宝为质雕摩益光后翻以论议忤孙权远徙交州虽处罪放而讲学不倦门徒常数百人又为老子论语国语训注皆传于世
　　阚泽
字德润会稽山阴人孙权称尊号以泽为尚书嘉禾中为中书令加侍中赤乌五年拜太子太傅领中书如故每朝廷大议经典所疑辄谘访之以儒学勤劳封都乡侯虞翻称泽曰阚生矫杰盖蜀之杨雄又曰阚子儒术德行亦今之仲舒也
　　征崇
字子和隐于会稽治易春秋左氏传兼善内术本姓李遭乱更姓遂躬耕以求其志好尚者从学所教不过数人辄止欲令其业必有成也
　　晋杨方
字公回会稽人少好学有异才初为郡铃下威仪公事之暇辄读五经内史诸葛恢见而奇之时虞喜兄弟以儒学立名雅爱方为之延誉恢尝遣方为文荐郡功曹主簿虞预美之送示贺循循报曰不图伟才如此其文甚有奇分若出胸臆自是一国所推司徒王导辟为掾转东安太守在郡积年着五经钩深及吴越春秋并杂文皆行于世
　　谢沉
字行思会稽山阴人博学多识综练经史郡命主簿功曹察孝廉内史何充引为参军母老去职不交人事耕耘之暇研精坟籍康帝即位朝议疑七庙迭毁征为太学博士以质疑滞除尚书度支郎何充庾冰共称沉乃迁著作郎沉着毛诗汉书外传及他诗赋文论其学在虞预之右
　　梁贺玚
字德琏会稽山阴人齐时举明经为太学博士梁天监中初开五馆以玚兼五经博士别诏为皇太子定礼撰五经义时武帝方创定礼乐玚所建议多见施行寻领五经博士所著礼易讲疏等数百篇卒于官
　　贺琛
字国宝伯父玚授经业尢精三礼年将三十便事讲授初玚于乡里受徒四方问业者三千人天监中亡至是咸复集焉武帝召见补王国侍郎累迁尚书左丞诏撰新谥法便即施用加员外散骑常侍每进见帝与语尝移晷刻省中语曰上殿不下有贺雅玚容止闲雅故时人呼之后为光禄大夫卒所撰三礼讲疏五经滞义及诸仪注凡百余篇
　　孔子袪
会稽山阴人少孤好学耕耘樵采常怀书自随明古文尚书为兼国子助教迁西省学士助贺琛撰录累迁中书通事舍人武帝撰五经讲疏及孔子正言子袪尝考阅群书以为义证又自撰注尚书及尚书义后加散骑侍郎卒官
　　虞僧诞
会稽余姚人为国子助教以左氏讲授听者常数百人时博士崔灵恩先习左传服解不为江东所行乃改说杜义每文句常申服难杜僧诞最精杜学作申杜难服以答灵恩世并传焉
　　孔佥
会稽山阴人少师事何太祖庙讳通五经尤明三礼孝经论语生徒数百人三为五经博士太清乱卒于家子淑玄亦以文学官至太学博士兄子元素善三礼有盛名
　　孔子云
会稽人师事吴兴沈峻峻始为国子助教吏部郎陆倕言于仆射徐勉以为周官一书群经源本学绝不传巳历年世惟峻独精宜即用其人使专此学勉于是奏峻专立五经博士于馆讲授子云实传峻业官亦至五经博士焉
　　唐孔若思
山阴人早孤母躬训教长以博学闻有遗以褚遂良书者纳一卷焉其人曰是书贵千金何取之廉答曰审尔此为多矣擢明经历库部郎中坐右置止水一石明止足意中宗初敬晖(钦宗庙讳)彦范当国以若思多识古今凡大政事必咨质而后行三迁礼部侍郎出为卫州剌史累封梁郡公子季诩擢制科终左补阙
　　康子元
会稽人开元初诏举能治易老庄者张说以闻累擢秘书少监兼集贤侍讲学士元宗东之泰山说引子元等商裁封禅仪及还徙宗正少卿以疾授秘书监致仕
　文章
　　晋孙绰
字兴公家于会稽与兄统皆博学善属文绰游放山水十有余年乃作遂初赋以致其意又尝着天台山赋辞致甚工初成以示友人范荣期曰卿试掷地当作金石声也内史王羲之引为右军长史迁散骑常侍大司马钦宗庙讳温欲经纬中国以河南粗平将移都洛阳朝廷畏温不敢为异绰乃上疏温不悦曰致意兴公何不寻君遂初赋知人家国事耶绰少以文才著称于是文士绰为其冠温王郗庾诸公之薨必须绰为文辞然后刊石焉
　　宋谢灵运
陈郡阳夏人移籍会稽少好学博览群书文章之美与颜延之为江左第一从叔混特加爱袭封康乐公性豪侈车服鲜丽世共宗之咸称谢康乐也累迁秘书丞出为临海太守郡有名山水灵运素所爱好遂肆意游遨遍历诸县所至辄为歌诗以致其意灵运父祖并葬始宁有故宅及墅遂修营旧业傍山带江尽幽居之美与隐士王弘之孔淳之等放荡为娱有终焉之志每一首诗至都下贵贱莫不竞写宿昔间士庶皆遍又作山居赋并自注以言其事文帝征为秘书监不起命光禄大夫范泰敦奖乃出使撰晋书粗立条例书竟不就灵运诗书皆兼独绝每文竟手自写之文帝称为二宝云
　　谢惠连
祖冲父方明三世皆居会稽惠连幼有奇才不为父方明所知族兄灵运加赏之自言每有篇章对惠连辄得佳语尝于永嘉西堂思诗竟日不就忽梦惠连即得池塘生春草大以为工及灵运自永嘉还始宁方明为会稽灵运造焉谓方明曰阿连才悟如此而专作常儿遇之惠连与东海何长瑜颍川荀雍太山羊璇之以文章赏会共为山泽之游灵运登临海峤初发疆中以诗与惠连曰可见羊何共和之也尝辟州主簿不就后为司徒彭城王法曹作雪赋以高丽见奇焉
　　隋虞绰
字士裕会稽余姚人博学有俊才尤工草隶陈左卫将军傅縡有盛名见绰词赋叹曰虞郎之文无以尚也仕陈为太学博士永阳王记室大业初为秘书学士奉诏撰长洲玉镜等书十余部绰所笔削帝未尝不称善累迁著作佐郎与虞世南庾自直蔡允恭等四人尝居禁中以文翰待诏从征辽东帝舍临海登见大鸟异之使绰为铭帝览而善之命有司勒于海上其词赋并行于世
　　唐贺德仁
越州山阴人与从兄德基皆以文词称时人为之语曰学行可师贺德基文质彬彬贺德仁兄弟八人时比汉荀氏始在陈为吴兴王友入隋杨素荐其才授豫章王记室高祖起兵为隐太子友迁中舍人以年耆不更吏职徙洗马为东宫学士贞观初迁赵王友卒有集二十卷藏于四库见艺文志
　　严维
字正文越州人为秘书郎大历中与郑概裴冕徐嶷王纲等宴其园宅联句赋诗世传浙东唱和维诗一卷及剡隐居朱放越僧灵澈诗集皆藏秘府先是神龙中越有贺朝万齐融与同郡贺知章俱以文词扬名上京朝官止山阴尉齐融昆山令惟知章最贵焉
　　吴融
越州山阴人祖翥有名大中时赐号文简先生融学自力富辞调龙纪初及进士第韦昭度讨蜀表掌书记累迁御史历翰林学士中书舍人昭宗反正御南阙群臣称贺融最先至于时左右叹骇帝有指授迭十许稿融跪作诏少选而成语当意详帝咨赏良厚进户部侍郎凤翔劫迁不得从去客閺乡召还迁承旨卒
　节义
　　汉戴就
字景成会稽上虞人仕郡仓曹掾扬州剌史欧阳参奏太守成公浮臧罪遣部从事薛安收就于钱塘狱幽囚考掠五毒参至就慷慨直辞颜色不变主者穷竭惨酷无复余方至卧就覆船下以马通熏之一夜二日皆谓巳死发船视之就方张眼骂曰何不益火而使灭绝主者以白安安呼见就谓曰太守罪秽狼籍受命考实君何故以骨肉拒扞邪就据地荅言太守剖符大臣当以死报国卿虽衔命固宜申断冤毒奈何诬枉忠良强相掠理令臣谤其君子证其父就考死之日当白于天如蒙生全亦手刃相裂安奇其壮节即解械表释郡事浮征还京师太守刘宠举就孝廉病卒
　　吴董袭
字符代余姚人长八尺武力过人曹公出濡须袭从孙权赴之权使袭督五楼船往濡须口夜卒暴风五楼船倾覆左右散走舸乞使袭出袭怒曰受将军任在此□贼何等委去也敢复言此者斩于是莫敢千其夜船败袭死权改服临殡供给甚厚
　　邵畴
字温伯会稽人为郡太守郭诞功曹孙皓时诞以不白妖言被收惶遽无以自明畴进曰畴今自在明府何忧遂诣吏吏上畴辞皓怒犹盛畴虑诞卒不免遂自杀以证之临亡置辞曰畴生长边陲不闲教道得以门资厕身本郡踰越侪类位极朝右不能赞扬盛化养之以福今妖祸横兴干国乱纪畴以噂沓之语本非事实虽家诵人咏不足有虑天下重器而匹夫横议疾其丑声不忍闻见欲含垢藏疾不彰之翰笔镇躁归静使之自息愚心勤勤每执斯旨故诞屈其所是默以见从此之为愆实由于畴谨不敢逃死归罪有司惟乞天鉴特垂清察吏收畴丧得辞以闻皓免诞大刑送赴建安作船畴亡时年四十皓嘉畴节义诏郡县图形庙堂
　　锺离徇
山阴人父牧徇领兵为将拜偏将军戌西陵与监军使者唐盛论地形势谓宜城信陵为建平援若不先城敌将先入盛不然徇计晋果遣将修信陵城晋军平吴徇领水军督临阵战死
　　晋张茂
字伟康会稽人少有志行为乡里所敬信初起义兵讨贼陈斌一郡用全元帝辟为掾属迁太子卫率出补吴国内史沈充反茂与三子并遇害茂弟盎为太守周札将军充讨札盎又死之赠茂太仆
　　孔祗
字承祖车骑将军愉之弟也太守周札命为功曹史札既为沈充所害故人宾吏莫敢近者祗冒刃号哭亲行殡礼送丧还义兴时人义之
　　梁王琳
字子珩会稽山阴人授都督广州刺史元帝为魏国所逼征琳赴援除湘州剌史师次长沙知魏巳平江陵乃为元帝举哀三军缟素大营楼舰以图义举陈武帝受梁禅乃移湘州军府就郢城带甲十万巡军而言曰此可为勤王之师矣温太真何有哉初魏克江陵永嘉王庄年甫七岁逃匿人家琳迎还湘中出质于齐请纳庄为梁王齐文宣遣兵援送册拜琳梁丞相遂奉庄纂梁祚于郢州琳兵东下为陈军所败复与庄同入齐齐孝昭遣琳出合肥鸠合义故更图进取淮南伧楚皆愿戮力陈将吴明彻寇齐齐遣琳与尉破胡等出援秦州破胡军败琳还至彭城齐令径赴寿阳并许召募明彻进兵围之城陷被杀哭者声如雷齐赠琳侍中谥曰忠武
　　张彪
亡命若耶山中临城公大连出牧东扬州以为中兵参军侯景将宋子仙攻下东扬州还入若耶山举义贞阳侯即位以为东扬州剌史陈文帝入会稽彪击走之沈泰申进等共叛彪彪遂与弟昆仑及妻杨氏还入若耶山一犬名黄苍在彪前后陈遣章昭达领兵购之并图其妻劫来黄苍便啮一人中喉死彪映火识之曰卿须我者但可取头誓不生见陈蒨谓妻杨呼为乡里曰我不忍令乡里落佗处今当先杀乡里然后就死杨引颈受刀不辞彪不下刀便相随下岭彪谓杨曰从此而诀若见沈泰申进等为语功名未立犹望鬼道相逢劫即杀彪并其弟首致于昭达遂称文帝教进兵迎杨杨便改啼为笑谓昭达殡彪既毕黄苍俯伏冢闲号叫不肯离杨还经彪宅谓昭达曰妇人本在容貌今辛苦日久谓暂过宅庄饰杨入屋遂割发毁面哀哭恸绝誓不更行文帝闻之叹息遂许为尼彪起于若耶兴于若耶终于若耶及妻犬皆为时所重异
　孝行
　　晋夏方
字文正会稽永兴人家遭疫疠父母伯叔群从死者十三人方年十四夜则号哭昼则负土十有七载葬送得毕因庐于墓侧种植松柏乌鸟猛兽驯扰其旁吴时拜仁义都尉累迁五官中郎将吴平除高山令百姓有罪应加捶挞辄涕泣向之小大莫敢犯焉
　　宋贾恩
会稽诸暨人少有至行母亡居丧过礼未葬为邻火所逼恩及妻柏氏号哭奔救邻近赴助棺榇得免恩柏俱见烧死有司奏改其里为孝义里追赠天水郡显亲都尉
　　郭世道
会稽永兴人生而失母父更娶世道事父及后母孝道淳□年十四又丧父居丧过礼殆不胜哀母亡负土成坟亲戚或共赙助微有所受葬毕佣赁还直仁厚之风行于乡党莫有呼其名者元嘉中大使散骑常侍袁愉表其淳行敕表门闾改所居独枫里为孝行焉
　　郭原平
字长泰世道子父抱笃疾弥年原平衣不解带跨积寒暑及亡哭踊恸绝数日方苏以为奉终之义情礼自申乃访邑中有营墓者助人运力经时展勤久乃闲练窀穸之事俭而当礼性无术学因心自然母终毁瘠弥甚仅乃免丧文帝崩原平号恸日食麦（鱼半）一枚如此五日人曰谁非王臣何独如此原平泣曰吾家见异先朝蒙褒赞之赏不能报恩私心感动耳太守蔡兴宗临郡深加叹异还都表其殊行举为太学博士会兴宗薨事不行
　　何子平
世居会稽少有殊行见称于乡里事母至孝竭身运力以给供养元嘉中除吴郡海虞令县禄惟以养母不及妻子人或疑其俭薄子平曰希禄本以养亲不在为巳母丧去官哀毁踰礼每至哭踊顿绝方苏大明末东土饥荒继以师旅八年不得营葬昼夜号哭擗踊不阙俄顷所居屋败不蔽雨日兄子伯兴采伐茅竹欲为葺治子平不肯曰我情事未申天地一罪人耳屋何宜覆子平居丧毁甚困瘠踰久及至免丧支体殆不相属幼持操检敦厉名行虽处闇室如接大宾学义坚明处之以默好退之士以此贵之
　　齐杜栖
字孟山自父京产居会稽日门山中栖善清言连辟从事书佐为国子学上父老归养栖肥皙长壮及京产病旬日闲便皮骨自支京产亡水浆不入口晨夜不罢哭朔望节岁绝而复续呕血数升何(太祖庙讳)谢朏并移书敦譬戒以毁灭至祥禫梦见其父恸哭而绝初(太祖庙讳)兄点见栖叹曰卿风韵如此虽获嘉誉不永年矣卒时年三十六当时咸叹惜焉
　　唐罗让
字景宣以文学蚤有誉举进士宏辞贤良方正皆高第为咸阳尉父丧几毁灭服除布衣粝饭不应辟署十余年淮南节度使李墉即所居敦请置幕府除监察御史位给事中累迁福建观察使兼御史中丞有仁惠名
　　丁兴
会稽人家近荒野野火沿烧兴母老病乃湿衣覆母以身障火身死母全
　　张万和
会稽诸暨人遭父母丧兄弟庐于墓侧二十余年有芝草生甘泉出万和终其子亦庐于墓所唐孝友传叙曰唐以孝悌名通朝廷者多闾巷剌草之民皆得书于史官诸暨张万和萧山李渭许伯会戴恭俞仅皆事亲居丧着至行者天子皆旌表门闾赐粟帛州县存问复租税有授以官者
　　许伯会
萧山人玄度十二世孙举孝廉上元中为衡阳博士遭父丧负土成坟不御絮帛尝滋味野火将逮茔树悲号于天俄而雨火灭岁旱泉涌庐前灵芝瑞兽生于墓侧
　　戴恭
字玄敬萧山人少居母丧十年庐于墓侧生芝草嘉禾
　　俞仅
萧山人一门四代兄弟十五人老幼八十余口并经术贞廉仅遭亲丧哀毁骨立为乡里所称观察使孟简书于图经以励风俗
　隐遁
　　魏嵇康
字叔夜其先会稽上虞人恬静寡欲好老庄常修养性服食之事弹琴咏诗自足于怀着养生论所与神交者惟陈留阮嗣宗河内山巨源豫其流者河内向子期沛国刘伯伦嗣宗兄子仲容琅邪王浚冲遂为竹林之游世所谓竹林七贤也常采药游山泽会其得意忽焉忘反山巨源将去选官举康自代康乃与书告绝又撰上古以来高士为之传赞欲友其人于千载也
　　晋阮裕
字思旷陈留尉氏人居会稽剡县有肥遁之志有以问王逸少逸少曰此公近不惊宠辱虽古之沉冥何以过此刘真长曰我入东正当泊安石渚下耳不敢复近思旷傍在东山终日静默无所修综而物自宗焉裕孙万龄少知名家在剡县颇有素情宋永初末自侍中解职东归
　　谢敷
字庆绪会稽人性澄靖寡欲入太平山十余年辟命皆不就初月犯少微一名处士星占者以隐士当之谯国戴安道有美才时人忧之俄而敷死会稽人士以嘲吴人云吴中高士求死不得死
　　戴逵
字安道谯国人居会稽剡县性高洁常以礼度自处深以放达为非孝武帝时以散骑侍郎国子博士累召辞父疾不就郡县敦逼不巳乃逃于吴会稽内史谢幼度虑其远遁不　乃上疏请绝其召命帝许之逵复还剡后召之复不至
　　夏统
字仲御会稽永兴人尝诣洛市药会三月上巳王公巳下并至浮桥士女车服烛路统在船中曝药并不之顾太尉贾充怪而问之徐答曰会稽夏仲御也充耀以文武卤簿鼓吹车乘又使妓女匝绕其船统危坐如故若无所闻充等各散曰此吴儿木人石心也统归会稽不知所终
　　宋孔淳之
字彦深鲁人居剡性好山水每有所游必穷幽峻或旬日忘归尝遇沙门释法崇因留三载与戴颙王弘之王敬弘等共为人外之游会稽太守谢方明苦要之不能致使谓曰苟不入吾郡何为入吾郭淳之笑曰潜游者不识其水巢栖者不辨其林飞沉所至何问其主终不肯往茅室蓬户庭草芜径唯床上有数帙书元嘉初征为散骑侍郎乃逃于上虞界中家人莫知所在
　　戴颙
字仲若安道子也会稽剡县多名山故世居剡下与兄并受琴于父父没所传之声不忍复奏各造新弄兄制五部颙制十五部颙又制长弄一部并传于世桐庐县又多名山兄弟复其游之因留居止兄卒颙以桐庐僻远难以养疾乃出居吴下吴下士人共为筑室聚石引水植林开涧少时繁密有若自然乃述庄周大旨着逍遥论礼记中庸篇元嘉中召不就又止京口黄鹄山山北竹林精舍宋文帝每欲见之常谓黄门侍郎张敷曰吾东巡之日当宴戴公山下也
　　朱百年
会稽山阴人少有高情携妻孔氏入会稽南山以伐（艼去丁改上稚下木）采箬为业以（艼去丁改上稚下木）箬置道傍辄为行人所取明旦巳复如此人稍怪之积久方知是朱隐士所卖须者随其所堪多少留钱取（艼去丁改上稚下木）箬而去或遇寒雪（艼去丁改上稚下木）箬不售无以自资辄自榜船送妻还孔氏天晴迎之好饮酒颇言玄理时为诗咏有高胜之言隐迹避人唯与同县孔顗友善顗亦嗜酒相得辄酣对尽欢颜竣为东扬州饷百年米五百斛不受后卒山中蔡兴宗为会稽太守饷百年妻米百斛妻遣婢诣郡门奉辞固让时人美之以比梁鸿妻
　　王弘之
字方平家在会稽上虞兄敬弘为左仆射尝解貂裘与之即着以采药性好钓上虞江有一处名三石头弘之尝垂纶于此经过者不识之或问渔师得鱼卖否弘之曰亦自不得得亦不卖日夕载鱼入上虞郭经亲故门各以一两头置门内而去始宁沃川有佳山水弘之又依岩筑室谢灵运颜延之并相钦重灵运与庐陵王义真（月戋）曰会稽既丰山水是以江左嘉遁并多居之至若王弘之拂衣归耕踰历三纪孔淳之隐约穷岫自始迄今阮万龄辞事就闲纂戎先业既远同羲唐亦激贪厉竞若遣一个有以相存真可谓千载盛美也
　　孔佑
会稽山阴人敬康曾孙也至行通神隐于四明山尝见山谷中有数百斛钱视之如瓦石不异采樵者竞取入手即成沙砾曾有鹿中箭来投佑佑为之养创愈然后去太守王僧虔欲引为主簿不可屈佑子道徽与杜景齐友善少厉高行能世其家隐居南山终身不窥都邑齐豫章王嶷为扬州辟西曹书佐不至乡里宗慕之道徽兄子摠有操行遇饥寒不可得衣食县令丘仲孚荐之除竟陵王侍郎竟不至
　　齐杜京产
字景齐吴郡钱塘人少恬静绝意荣宦颇涉文义专修黄老会稽孔顗清刚有峻节一见而为款交与同郡顾欢同契始宁东山开舍授学刘瓛入东与之游曰杜生当今之台尚也又于会稽日门山聚徒教授建武初征员外散骑侍郎京产曰庄生持钓岂为白璧所回不就卒
　　褚伯玉
字符璩钱塘人少有隐操年十八父为之昏妇入前门伯玉从后门出遂往剡居瀑布山性耐寒暑三十余年隔绝人物王僧达为吴郡苦礼致之伯玉不得巳停郡信宿纔交数言而退宋孝建二年召聘不就齐高帝即位手诏吴会二郡以礼迎遣又辞疾上不欲违其志敕于剡白石山立太平馆舍之卒年八十六伯玉尝居一楼上仍葬楼所
  　梁何(太祖庙讳)
字子季庐江灊人仕齐至中书令卖园宅欲入东山拜表辞职不待报辄去有诏许之以会稽山多灵异往游焉居若邪山云门寺初(太祖庙讳)二兄求点并栖遁求先卒至是太祖庙讳又隐世号点为大山(太祖庙讳)为小山亦曰东山世谓何氏三高梁武帝践祚诏为特进不起有敕给白衣尚书禄固辞又敕山阴库钱月给五万不受乃敕何子朗孔寿等六人于东山受学(太祖庙讳)以若邪处势迫隘不容学徒遂迁秦望山山有飞泉乃起学舍即林成援因岩为堵别为小阁室寝处其中躬自启闭僮仆无得至者
　　唐秦系
字公绪越州会稽人北都留守薛兼训奏为右卫率府仓曹参军不就客泉州南安九日山大松百余结庐其上穴石为研注老子弥年不出剌史薛播数往见之岁时致羊酒未尝至城门张建封闻不可致请就加校书郎其后东度秣陵既卒南安人思之号其山为高士峰
　　张志和
字子同婺州金华人居江湖自称烟波钓徒著书号玄真子亦以自号兄鹤龄恐其遁世为筑室越州东郭茨以生草椽栋不施斤斧豹席（木□）屩每垂钓不设饵志不在鱼也观察使陈少游往见为终日留表其居曰玄真坊以门隘为买地大其闳号回轩巷志和善图山水或击鼓吹笛舐笔辄成尝撰渔歌宪宗图真求其歌不能致李文饶称志和隐而有名显而无事不穷不达严子陵之比云
　　孔述睿
越州山阴人梁侍中休源八世孙少与兄弟充符充让笃孝巳孤偕隐嵩山而述睿资嗜学大历中刘晏荐于代宗召累擢司勋员外郎史馆修撰述睿每一迁即至朝谢俄而辞疾归以为常德宗立拜谏议大夫并赐第宅固辞又乃改秘书少监以太子宾客还乡
　　方干
字雄飞新定人隐于会稽渔于镜湖萧然山水闲以诗自放咸通中太守王知其亢直荐之以谏官召不就而卒门人相与私谥曰元英先生
　贞妇烈女
　　汉曹娥【见祠庙门】
　　晋虞潭母孙氏【潭山阴人见人物门】
潭父忠亡遗孤藐尔孙氏虽少誓不改节躬自抚养劬劳□至潭始自幼童便训以忠义永嘉末潭为南康太守植杜弢叛逆孙氏勉潭以必死之义又倾赀产以馈战士潭遂克捷及苏峻乱潭守吴兴假节征峻孙氏戒之曰吾闻忠臣出孝子之门汝当舍生取义勿以吾老为累于时会稽内史王舒遣子允之为督护孙氏又谓潭曰府君遣儿征贼汝何独不潭即以子宠为督护与允之为合势拜武昌侯太夫人潭立养堂于家王导以下皆拜谒焉卒谥曰定夫人
　　张茂妻陆氏【茂会稽人见节义门】
茂为吴郡太守为沈充所害陆氏倾家产率茂部曲为先登以讨充充败陆诣阙为茂谢不克之责诏曰茂夫妻忠诚举门义烈遂追赠茂太仆
　　王凝之妻谢氏
字道韫聪识有才辩凝之为会稽内史孙恩之乱凝之及诸子巳被害道韫命婢肩舆抽刃出门乱兵稍至手杀数人乃被虏外孙刘涛时年数岁贼又欲害之道韫曰事在王门何关他族必其如此宁先见杀恩虽毒虐为之改容乃不害涛自尔嫠居会稽家中莫不严肃
　　孙晷妻虞氏
初征士虞喜【喜余姚人见人物门】隐居海隅有高世之风晷钦其德名闻喜弟预有女遂聘焉女弃华尚素与晷同志时人号为梁鸿夫妇
　　宋吴翼之母丁氏【翼之永兴人】
少丧夫不再行年荒分食以贻饿者同里左侨家露四丧无以葬丁为办冢椁以仁爱著称长妇王氏既寡亦执志不嫁州郡上言诏表门闾
　　齐屠氏女
居诸暨东洿里父失明母痼疾女昼樵采夜纺绩以供父母俱卒负土成坟乡里多欲娶之女以无兄弟誓守坟墓不嫁
　　梁张彪妻【见节义门】
会稽志卷第十五
　相辅
　　杜衍
字世昌山阴人也幼孤及长举进士为扬州观察推官知平遥县积迁至为户部副使进天章阁待制出知荆南府徙河北都转运使迁枢密直学士知天雄军召拜御史中丞会有　诏与三司使副择吏人能否有扬语于外曰衍奏请尽黜诸吏吏仅千余人诣衍第諠哗明日入对愿穷治即推吏首恶抵于罪衍出知永兴军迁龙图阁学士知并州又徙永兴以刑部侍郎同知枢密院事遂为吏部侍郎枢密使范仲淹尝出衍门下时为参知政事数争事
上前衍无愠色而仲淹益敬服之会契丹婿刘三嘏避罪来归边臣欲以官縻之谏官亦有请衍谓不可生事还之四年拜同中书门下平章事兼枢密使集贤殿大学士衍为相革獘事以修纲纪尤抑绝侥幸凡内降恩泽者一切不与每积至十数必面纳之由是侥幸寝不说衍善决大事初边将议欲大举以击夏人韩琦亦以为可举衍争以为不可兵后果不得出契丹与夏人争银瓮族大战黄河外而鴈门麟府皆警范仲淹使河东欲以兵从衍以为契丹必不来兵不可妄出后契丹卒不来其婿苏舜钦监进奏院祠神为御史劾奏又集贤校理王益柔作傲歌语涉指斥欲下御史按罪衍谓罗织狱今起都下矣执不可又谏官孙甫言丁度面求进用请属吏衍不为置对又范仲淹富弼偕出宣抚言者随攻之
仁宗欲罢二人而衍又执以为不可遂疑其朋党以尚书左丞出知兖州衍为相凡百日而罢去明年以太子少师致仕累迁太子太师封祁国公卒年八十赠司徒兼侍中谥曰正献
　　孙沔
字符规会稽人也中进士补赵州司理参军为人明敏果敢有材稍迁监察御史里行景佑元年
章献皇后服未除而礼官请用冬至日册后沔奏请俟祥禫别择日出知衡山县上书言时事以切直贬监衡州酒税移通判知处州迁监察御史又知楚州召为右正言迁提点两浙刑狱陕西转运使居两月即以天章阁待制为都转运使知庆州迁龙图阁直学士又迁枢密直学士知明州移知秦州
仁宗勉以边事对曰秦州不足忧　陛下当以南方为忧明日官军以败闻遂以沔为荆湖江西广南安抚使未几副狄青宣抚贼平迁给事中知杭州召兼枢密副使契丹使请观太庙乐沔折之曰庙乐皆歌咏
祖宗功德使人如能留助吾祭乃可观使遂不敢复请张贵妃薨追册为皇后命沔读册故事正后翰林学士读册沔既位右府力辞之不从及至柩前乃曰此册臣沔读则可枢密副使读则不可置册而退时相取读之遂求罢职以资政殿学士知杭州迁大学士移知青州又迁观文殿学士知并州沔在杭治奸僧猾民不少贷怨谤纷起卒以御史弹奏责宁国军节度副使复光禄卿分司南京会恩除知濠州以礼部侍郎致仕韩琦作相荐之起为资政殿学士知河中府又以为观文殿学士知延州道卒年七十一赠兵部尚书谥威敏
　　陆佃
字农师山阴人受经于王安石熙宁三年应举入京适安石当国首问新政佃曰法非不善但推行不能如初意故反病民如青苗是也擢甲科授蔡州推官初置五路学官选为郓州教授召补国子监直讲王雱用事好进者至崇以师礼佃待之如平日以是在太学七年不徙官修定说文得入见
神宗方议大裘佃考礼以对　帝悦用为详定郊庙礼文官时同列皆侍从独以光禄丞居其闲加集贤校理崇政殿说书进讲周官帝称善始命先一夕进稿同修起居注官制行擢中书舍人给事中
哲宗立去安石之党士多讳变所从会安石死佃率诸主哭而祭之识者嘉其无向背迁吏部侍郎以修撰
神宗实录徙礼部数与史官范祖禹黄庭坚争辩大要多不肯诋安石庭坚曰如公言盖佞史也佃曰尽用君意岂非谤书乎以龙图阁待制知颍州徙知邓州江宁府甫至即省安石墓绍圣初治史罪落职知海州复集贤殿修撰移之蔡
徽宗即位复为吏部侍郎上疏曰人君践祚要在正始正始之道本于朝廷近时学士大夫相倾竞进以善求事为精神以能讦人为风采以忠厚为重迟以静退为卑弱相师成风莫之或止正而救之实在今日
神宗延登真儒立法制治而元佑之际悉肆纷更绍圣以来又皆称颂夫善续前人者不必因其所为否者赓之善者扬焉愿咨谋仁贤询考政事惟其当之为贵则大中之政也迁吏部尚书拜尚书右丞佃执政持论多近恕每欲参用人才尤恶奔竞尝曰天下多事则须不次用人苟安宁无事时人之才无以大相远但当以资历序进少迟缓之则士知自重矣又曰今天下之势如人大病向愈当以药饵辅养之须其安平苟为轻事改作是使之骑射也转左丞御史论吕希纯刘安世复职太骤请加镌抑且欲更惩元佑余党佃为　帝言丐勿穷治乃下诏申谕揭之朝堂谗者用是诋佃曰佃名在党籍不欲穷治正恐自及耳遂罢知亳州数月薨年六十一绍兴初追复资政殿学士佃著书二百余卷埤雅礼象诸书今传于世
　　陈过庭
字宾王山阴人中进士第政和中为祠部吏部右司员外郎使辽过庭初名扬庭辞日徽宗改命焉时或传辽王苦风痹又箭损一目过庭归证其妄且劝帝饬边□迁太常少卿起居舍人宣和二年进中书舍人纔七日迁礼部侍郎又迁御史中丞兼侍读睦寇窃发过庭言致寇者蔡京养寇者王黼窜二人则寇自平又朱勉父子本刑余小人交结权近窃取名器罪恶盈积宜昭正典刑以谢天下由是罢知蕲州旋责海州团练使黄州安置三年得自便
钦宗立以集英殿修撰起知潭州未行以兵部侍郎召在道除中丞初入见　帝谕以国家多难每事当悉意尽言于是节度使范讷丐归环卫过庭因言自崇宁以来建旄钺者多不由勋绩请除宗室及将帅立功者余并如讷例又乞辨　宣仁后诬谤姚古拥兵不援太原陈其可斩之罪七窜诸岭表进礼部尚书擢右丞中书侍郎议遣大臣使金人耿南仲以老聂昌以亲辞过庭曰主忧臣辱愿效死　帝固遣南仲昌及城陷过庭亦行因被留不还建炎初以资政殿大学士提举太平观四年六月薨于虏而明年赠开府仪同三司谥曰忠肃
　　李光
字泰发一字泰定上虞人少入太学登崇宁五年进士第调衢州开化县令知平江府常熟县朱勉方以花石得幸势焰熏灼光不为屈械系其奴勉怒监司为移光知吴江以避之光挺挺自若勉亦不能害也宣和二年召为太常博士五年迁司封员外郎因进对极论时事语及用事大臣黜知桂州阳朔县明年召为司勋员外郎迁符宝郎虏犯塞
徽宗巳有东幸意当国者不知计所出光慨然建白以谓为今之计惟传位东宫则虏气自沮
钦宗即位擢右司谏光首论宦官谭祯梁方平丧师辱国梁师成缔交蔡京王黼表里蒙蔽罪皆当诛迁侍御史极论蔡攸朱勉奸恶请正典刑有彗出寅艮闲议者谓夷狄灭亡之证光言春秋书灾异以戒人君不闻归之夷狄所论尤激切疏奏耿南仲力排之谪汀州监酒税建炎三年
高宗自临安移跸建康以宣为藩屏除知宣州光到郡乃缮城池聚兵粮集诸县之乡兵谓之义社南陵有水军叛光遣奇兵衔枚夜击之贼溃十一月金人夺马家渡南牧郡县皆不能支光独力修守□金人不敢入境四年巨盗戚方破宁国傅城下光设牙帐于南壁躬抚士卒贼分兵百道来攻光随宜应之凡被围二十八日援兵至解去除徽猷阁待制知临安府徙婺州入为吏部侍郎上疏乞车驾亲征渐图兴复进吏部尚书大将韩世清本苗傅党久驻宣城至擅发仓库招聚逋逃拒朝命不受光请先其未发除之授淮西招抚使亲受密指遂假道擒世清以归除端明殿学士知建康府大臣为都督有所施设光不以为是大臣方怙权不听光上疏辨论且请去徙知湖州平江府召为礼部尚书复以旧职知台州改温州又徙洪州以吏部尚书召遂除参知政事秦桧新得政藉光旧望以镇服中外时虏方通和桧欲稍彻淮甸武□光极言立国不可去兵桧以为害和议争于上前光毅然不挠因丐去章九上除资政殿学士知绍兴府桧嗾言者攻之改提举临安府洞霄宫安置藤州琼州昌化军绍兴二十五年内徙郴州二十八年桧死始以南郊赦恩复官听自便行至蕲州卒年八十三追复资政殿学士谥庄简初光过宋都从刘安世讲学得其精微故于死生祸福之际无所屈挠初在乡里闻赵鼎南迁颇戚戚谓乡人曰若光得谪命即日青鞋布袜行矣卒蹈其言及再涉瘴海处之怡然在琼寓居双泉苏轼所尝游也自号转物居士日讲周易一卦因着易传十卷行于世子孟博年二十四中绍兴五年进士第三人从光远谪卒于琼
　　姚宪
字令则父舜明仕至徽猷阁待制别见兄宏宽皆以博学知名宪以父任补承务郎监临安府粮料院秀州海盐县丞历衢州龙游宣州宣城县丞知临安府仁和县
车驾驻跸临安仁和为赤县事尤烦剧宪资敏强日未晡吏巳散去狱为之久无系囚秩满监进奏院知秀州秀之土豪钱安国居大泽中重湖深阻舍匿亡命为奸盗州县莫敢诘宪至部擒安国及其支党穷治置于法焚其巢穴州里遂安浙西大水苏常为甚宪请输粟万斛以赈之　上嘉其能赐敕书奖谕除提举浙西常平茶盐公事迁提点刑狱又以直秘阁知平江府时群盗毛鼎等出没海道为商贾居民之害名捕弗获　朝命专以属宪不数月悉禽之除两浙转运判官进直敷文阁知临安府再进直显谟阁人权户部侍郎改权工部侍郎兼临安府少尹兼权给事中真拜工部侍郎赐同进士出身为左谏议大夫御史中丞皆兼侍读自权工部侍郎至是皆不出一岁闲其超擢如此遂拜端明殿学士签书枢密院迁中大夫参知政事监修国史俄以端明殿学士提举江州太平兴国宫又落职南康军居住起提举江州太平兴国宫知太平州未行徙泉州复端明殿学士知江陵府卒年六十三其在江陵前帅颇厉威严治盗不少贷宪继其后尝语客曰故帅得贼辄杀不复穷竟奸盗屏迹自仆至获盗必付之有司在法当诛者初未尝辄贷一人而群盗巳稍出矣仆平居虽雏卵不敢妄杀今宁以疲软不胜任去安忍滥及无辜哉人以此益推其长者
　侍从
　　姚勉
字辉中山阴人举进士第历永康令重亲犹在父母每以荣其亲为言勉乃请纳禄以太子中允致仕遇郊封父母父母请回官封及勉祖父母特从之元佑初召为秘书丞太常丞右正言数日为左正言奏御史中丞赵君锡雷同俯仰无所建明迁起居舍人再迁起居郎试中书舍人改宝文阁待制国子祭酒请外以本职知明州绍圣初言者论其阿附吕大防范纯仁谪知信州论不巳落职以奉议郎主管杭州洞霄宫再贬水部员外郎分司南京卒勉以孝行着每省先墓素衣步出城门且行且霣涕至墓见者为之感动
　　顾临
字子敦会稽人中说书科为国子监直讲迁馆阁校勘同知太常礼院受诏编修经武要略临喜论兵
神宗召问兵学临对兵以仁义为本出权湖南转运判官提举常平广惠仓议事戾执政意罢去寻除同判武学进集贤校理开封府推官出知颍州入为吏部郎中秘书少监以直龙阁为河东转运使元佑二年擢给事中时军器少监蔡硕得罪临论其兄确失教确坐贬知安州朝廷事回河拜天章阁待制河北转运使知制诰苏轼等言临封驳论议有古人风宜留寘左右不报临至部请因河势回使东流复召为给事中迁刑兵吏部三侍郎兼侍读为翰林学士绍圣初以龙图阁学士知定州徙应天河南府中人梁惟简尝祗事　宣仁阁得罪过洛转运使郭茂恂徇时宰意劾临与宴集夺职知歙州寻斥饶州居住
徽宗即位追复元职临元佑未睹时事一变语待制姚勉曰安得还乡食煮鹅炙（鱼酋）乎巳而果俱贬人叹其先识
　　石公弼
字国佐新昌人举进士调卫州司法参军涟水丞知广德县召为宗正寺主簿入见言朝廷比日所为直词罕闻颂声交至未有为陛下廷争可否者愿崇忠正以销谗佞通谏争以除壅蔽
徽宗善之擢监察御史进殿中侍御史大观初除右正言迁左司谏公弼初名公辅改赐今名太史保章正朱汝楫冒俸得罪内侍失察者皆不坐公弼言是皆矫称诏旨安得勿论由是并寘罪迁侍御史言苏杭造作局盛请革技巧稍罢进奉帝纳之徙太常少卿起居郎遂拜御史中丞执政言　国朝未有由左史为中执法者帝曰公弼尝为御史矣水官赵霆开直河议巳而决坏巨鹿法当斩霆善交结但削一官犹为太府少卿公弼论为失刑乃出霆京西转运使遂劾蔡京罪恶昭著章数十上京罢相犹提举实录公弼复言京盘旋辇毂无去志愿持必断以销后悔竟谪京杭州公弼进兵部尚书兼侍读寻以枢密直学士知扬州改襄州京复辅政陷以深文责秀州团练副使台州安置遇赦还卒从弟公揆字道任
高宗时为侍御史极论枢密使秦桧朋比章亦十余上桧再相遂坐废终于家
　　傅墨卿
字国华山阴人以大父恩补太庙斋郎尝为蕲州蕲水扬州江都县尉历知池州寿春府入朝为库部驾部员外郎实录院修撰徙大理卿将作监擢起居舍人中书舍人遂拜翰林学士给事中宣和四年以礼部尚书持节册立高丽王楷有功还赐同进士出身进龙图阁学士靖康元年春为京城东壁守御使出知舒州提举杭州洞霄宫建炎中守正奉大夫致仕尝夺职至是追复墨卿比凡三至高丽初为书状官中为副最后为使其为使时所过郡县辄为守令道
上德意以宽宥为务罪囚及当死者多得减释官吏有责罚编置亦贷除之高丽至今有庙祠初墨卿尉江都往来山阳深为节孝处土徐积所知或问积所为知墨卿者曰方钦圣升遐楚之官吏寓客皆集服临郡庭下惟傅尉容称其服吾是以贤之
　　姚舜明
字廷辉嵊县人举进士为相州临漳主簿登州平牟令知平江府昆山秀州华亭二县后为河东经略安抚司干办公事宣和二年冬盗发睦州青溪连陷杭睦衢婺处歙六州以舜明通判婺州遂权州事招集流亡兵数千人穿贼境以入郛晨登义乌门治城壁飞矢雨集舜明亲率从兵以石击贼既而引兵出战贼遂大溃又贼帅洪载众四十万据处州不下舜明访得其母妻令载所厚范渊往谕祸福载即解甲来降平贼之功于时为冠除直秘阁提点两浙刑狱又为福建路提举茶事
钦宗即位擢监察御史伪楚之变舜明挺节不污
高宗初除知衢州寻为提点江南东路刑狱公事建炎三年冬有　旨与防遏司措置盗贼屯于信州除知江州兼本路安抚制置使李成拥众三十万至城下舜明布列将士召募敢死昼夜接战贼众毙踣不可胜计又开门奋击生擒其将王林等贼攻益急舜明辄以计袭破其营池州安抚大使吕颐浩率杨惟忠王（王燮）巨师古锐欲解围会师古兵败援路遂绝经冬及春饥饿枕籍将士至食妻子终无有降贼意及力益困遂举兵决战大破贼寨以出时议谓舜明藐然孤垒制贼横溃使不转入东南其功居多顷之召为右司员外郎除直龙图阁发运副使还为左司郎中复以秘阁修撰充江淮荆浙都督府随军转运使除权户部侍郎曹成马友据湖湘闲反侧未定命舜明往招抚遂以二贼入朝韩世忠刘光世驻军江上　朝廷以舜明计臣俾置司建邺以总经费调发犒赏百须以给总领之置自兹始丐闲除集英殿修撰提举江州太平观进徽猷阁待制卒子宏宽皆博学强记知名于时著书数百卷暮子宪参政事赠舜明太师
　　张宇发
字叔光会稽人举进士调和州含山主簿温州瑞安河南府登封两县丞监炒造丹粉所京东排岸司靖康初元以李纲荐召对除都官员外郎金人再犯阙诡执和议要大臣宣谕两河　上以命聂昌耿南仲皆辞惟中书侍郎陈过庭请行于是宇发为副拜徽猷阁待制巳而分过庭往河北而宇发往河东会虏情中变銮驾北狩两人皆巳衔命在道遂絷留异域声问阻绝绍兴十三年前礼部尚书洪皓还　朝言宇发自蔚州殁于云中皓见其榇旅寄荒寺携至燕山授仆人徐禹功使葬焉因再疏请褒赠时相秦桧沮抑事不果行桧薨皓子翰林学士遵言宇发执节殁身南北阻远计不及时未蒙赠恤于是诏赠左朝请大夫职赐如故仍以致仕遗表恩官其子孙焉
　　傅崧卿
字子骏墨卿从父弟省试第一擢甲科除辟雍正改婺州州学教授迁国子正充校正御前文籍以忧去职服除召为考功员外郎兼太子舍人方士林灵素得幸造符书号神霄箓自三公辅臣以下皆从灵素师授崧卿与曾几独不行被谮出为鄂州蒲圻县丞
高宗初除知太平州数日罢久之召为中书门下省检正诸房公事　诏问群臣居建康与趋鄂岳吴越孰便崧卿以建康古建国宜定基本以济中兴为对虏渡江
上自越将幸四明崧卿殿得乘障尽死力以为浙东及衢信州防遏使明年罢防遏使除直龙图阁知越州
上自永嘉还越供亿用度崧卿乞悉从蠲减虽　中旨有不便辄执奏皆　赐可改知婺州召拜秘书监兼权户部侍郎寻除宣谕淮南东路左仆射吕颐浩都督江淮荆浙诸军事崧卿以徽猷阁待制充参谋官颐浩还
行在以崧卿管都督事寻权知建康府有言使淮南日奏事失实降秩提举洪州玉隆观颐浩安抚荆湖南更辟参谋官　诏复集英殿修撰固辞不拜久之召为中书舍人　诏以强敌入寇将亲抚六师崧卿入对言留都管钥旁郡辅翼当及銮舆未发亟图之庶无后虑　上称善进给事中兼史馆御史常同论其怀奸如王安石罢归崧卿谓乡人曰王公名世大儒言者以仆比之但有媿耳怡然不少动崧卿自国家多事常慷慨欲以功名自见与客言及国事辄愤诧或至流涕览镜见齿发衰皓叹曰吾遂无以报国家而死乎在　上前论议尤感激未及大用而卒时人惜之有樵风溪堂集六十卷奏议十五卷西掖制诰三卷又作夏小正传最行于世
　　陈橐
字德应余姚人举进士调宁州州学教授不赴后为台州功曹摄天台临海黄岩三县皆有异政吕颐浩秦桧翟汝文共荐　召对除监察御史出为江西转运判官徙知台州丁内艰服除趋　召入对论时政以□边安民为先除司勋郎转右司郎官明年迁左司寻权刑部侍郎　诏侍从言得失橐所陈六事皆切时病金虏比岁入寇不得志遂归我河南地请和橐力陈其不可且曰虏情变诈巳事之验也宜严守战之□秦桧方力主和议异巳者皆斥橐亦以徽猷阁待制知颍昌府方行虏果渝盟徙知广州又徙婺州告老遂致仕橐平居简默宴坐或终日莫能窥其际居乡自处如布衣遇出谒率以两夫负一轿无他从者及门手持刺以授阍人云
　　梁仲敏
字符功山阴人宣和初上舍两优释褐调秦州海陵主簿淮宁府仪曹改秩授镇江管内安抚司福建路转运司干办公事通判温州绍兴三年春　召为太府丞迁太常丞除驾部员外郎出知临江军移知永州提点福建路刑狱公事礼部侍郎周葵荐　召对擢监察御史迁右司谏遂拜右谏议大夫踰年除敷文阁待制提举江州太平兴国宫遂致仕赠宝文阁学士仲敏居谏职久所论毫发无隐或未听必反复开陈以冀听纳方虏入塞大将有遯者仲敏力请诛之大将坐远斥士气乃奋晚家居尤笃风谊及卒邦人思慕之
　　胡沂
字周伯余姚人宣和末补太学诸生围城之难独闭户肄业如故绍兴初擢进士甲科调秀州军事推官宣州衢州教授末年执政荐沂醇粹有守　召对除秘书省正字迁校书郎历吏部右司郎官　孝宗即位召为国子司业擢殿中侍御史龙大渊曾觌除知合门事言路多观望喑默沂与谏议大夫刘度独极论乞摈斥不听即力丐去　上顾沂厚亦终不许霖雨淹时沂言维夏兹始正阳用事而阴沴乘之寒未退听殆阴盛而阳不胜之所致刘向京房等论雨水川溢皆谓蒙蔽壅塞憎疾忠善之应今得无有是上深奖纳寻以直显谟阁再奉祠　召除宗正少卿踰年擢起居郎冬雷上疏陈　祖宗纳谏任相事愿以为法言甚恳切明年兼侍读除中书舍人迁给事中时上锐欲恢复沂每对每以饬边□毋开兵端为言迁吏部侍郎兼权吏部尚书请外除徽猷阁待制知处州以疾奉祠召还拜太子詹事上注意宫寮前巳选用王十朋陈良翰至是沂与周操继之徙给事中兼侍讲除权礼部尚书仍兼兵部踰年试礼部尚书升侍读沂频岁屡迁其领詹事皆如初丐闲除龙图阁学士提举江州太平兴国宫寻卒沂天资端厚立身有本末尤善知人孝宗尝问翰苑阙官谁可沂以汪应辰周必大龚茂良对曰是皆不徒能文者他所称引后多知名谥献简
　　唐阅
字进道山阴人少为学刻苦夜未尝卧手写不胜其富写资治通鉴逾岁而毕字皆精楷举进士调明州定海主簿扬州州学教授
召对为敕局删定官主管官告院徙国子监主簿遂为丞顷之除秘书郎屡迁都官司封司勋员外郎两浙岁饥　诏以阅为浙东检察赈济州县抑配豪右往往闭籴阅奏储粟之家宜勿限以价勿计以数则趋利之徒将倾囷竞售不待低昂而价自平民饥不相保小儿遗弃衢路而法三岁以下乃许异姓收养阅请虽及十岁权听民鞠育以为巳子
孝宗皆可之于是所全活甚众拜国子司业俄迁起居舍人卒阅年少嗜学至老弥笃通贯该洽诸儒称焉尤长于春秋左氏尝仿迁固史例以周为纪列国为传又为表志赞合五十一卷号左史传于世
　　王佐
字宣子山阴人十八补太学生二十有一以南省高选奉廷对为第一授承事郎签书平江军节度判官厅公事未赴　召为秘书省校书郎时秦桧专政其子（火喜）以前执政提举秘书省馆中或趋附之以为快捷方式佐独简默严重未尝妄交一语尝语同舍曰三馆故事丞相与赤县尉均为学士安得妄自屈哉（火喜）闻不能平嗾言者论去之桧死（火喜）斥起家拜秘书郎兼玉牒所检讨官迁尚书吏部员外郎右司郎阙以佐兼领秦桧妻王氏陈乞旧所得恩数之未用者自称冲真先生佐驳之曰妾妇安得此称向者误恩有司不能执为失职今当追正然王氏封两国夫人盖
祖宗以宠亲王之配及外家尊属者何可辄引以阶僭紊当并夺之执政不能听但寝其请而巳后王氏死卒夺先生号绍兴二十九年二月拜起居郎以台评罢知永州徙知吉州皆有治声除直宝文阁逾年徙知明州隆兴初张浚荐除中书门下省检正诸房公事兼权户部侍郎力辞不允仍兼侍讲汤思退以首相领江淮都督请以佐参其军谋思退去位佐亦罢参谋以直宝文阁知宣州徙知建康府妖人朱端明崔光生挟左道与军中不逞辈谋不轨其约以春大阅日起事佐得其阴谋一日坐帐中决事命捕为首者至前略诘数语即责短状判斩之而流其徙数人于岭外余置不问寮属方候见于客次无一人知者见佐掷笔乃异之而妖人已诛矣佐方阅案牍治他事延见宾寮乃退无一毫异于常日又徙知平江隆兴二府未赴会知上元县李允升坐贿前事未作巳丐寻医去而谗者谓佐纵有罪坐削官居建昌军谗者去上察守臣连坐未有佐比且数思其才复官主管台州崇道观俄起知饶州又复直宝文阁知扬州入对留为宗正少卿兼户部侍郎史正志为发运使坐奏课不实谪并罢佐逾年主管台州崇道观起为福建路转运判官徙知潭州连进秘阁修撰集英殿修撰淳熙六年正月郴州宜章民陈峒窃发俄破道州之江华桂阳之蓝山临武连州之阳山县旬日有众数千郴道连永州桂阳军皆警佐奏乞荆鄂精兵三千未报佐度不可待而见将校无可用者流人冯湛适在州召与语曰君能有功不特雪前罪且遂为朝廷用北乡恢复自此始矣湛请行佐曰请行易耳今当不俟奏报以兵相付既受此命即以群盗授首为期一有弗任军法非佐敢贷也遂檄湛带元官权湖南路兵马钤辖统制军马即日令湛自选潭州厢禁军及忠义寨凡八百人即衙教场誓师遣行仍命凡兵之分屯诸州县者皆听湛调发违慢皆立诛又出军令牌付湛军士所过有秋毫扰民及临敌不用命或既胜而攘贼金帛使得窜逸者皆必行军法上奏以擅遣湛待罪且请亟发荆鄂军又私念湛有善战名贼必遁入广南思得劲兵遏其冲而广南非所部未有以为计会受命节制讨贼军马而前一日又奉诏会合诸路兵乃合二命为一称节制会合诸路兵马檄广南摧锋军兵官黄进张喜分屯要害贼知湛至而广南守□巳严乃驱载所掠辎重由闲道归宜章转运司闻之即移诸州以为贼巳穷蹙自守巢穴毋以□御妨农佐得报乃檄转运司及诸州以为贼未尝败何谓穷蹙其巢穴旁接三路七郡林箐深阻出入莫测何谓自守复奏言遣冯湛之后事方有绪若遽弛□贼必更猖獗愚民且有附和而起者非细事也因坚乞前所请荆鄂军从之巳而果闻贼方作箭镞甚盛遣人入溪峒买毒药之可为药箭者佐又奏向者连州受贼首李晞降赏犒□足未几复亡去为贼今陈峒之次首领是也以此知不一意讨贼容其不死湖广之忧未艾俟诛贼首而贷胁从未为晚
上独是佐策命佐躬至军前节制佐即日戒行师徒不哗耕陇市肆之人莫有知者既至宜章命湛以四月二十三日移屯何卑山湛请进兵日不答惟给以合符曰符至即行耳一日夜半始发兵符命湛及鄂州军统领夏俊明日诘旦分五路进兵贼初诈降实欲缮治寨栅阻险以抗官军佐得其情督兵甚峻及驰入隘口贼果立寨栅未及成闻官军至狼狈出战既败又退失所凭乃皆溃走是日夺空冈寨驻兵十二渡斩陈峒李晞以下诛获无遗
诏以佐忠劳□着超拜显谟阁待制俄徙知扬州平江府遂知临安府进工部侍郎兼知临安府进权工部尚书而尹京犹如故兼侍讲久之进侍读遂权户部尚书知淳熙十一年贡举尹京逾三年会子病卒力乞奉祠命以宝文阁直学士出守佐复申前请得提举江州太平兴国宫以归执母丧服除提举隆兴府玉隆万寿宫凤翔府上清太平宫卒赠银青光禄大夫弟公衮字吉老亦以进士起家盗劫其母墓狱成盗不死公衮手杀之仕至左司郎中
　　莫叔光
字仲谦山阴人始举进士调信州永丰县尉试学官中选历明州滁州州学教授又中博学宏词科除敕局删定官徙国子博士召试除秘书省校书郎升秘书郎兼　　皇孙平阳郡王教授除著作佐郎
光宗初兼权工部员外郎改兼　皇子嘉王府赞读升著作郎顷之兼权起居舍人明年除起居舍人兼权中书舍人绍熙二年春雷雪交作　诏侍从两省具阙失先是归朝官除节钺全台论列不从中司一论枢密使即谴去叔光奏此最阙失大者又言女谒渐行近习与政等事辞皆剀切人所难言布衣俞古上书将以指斥被窜叔光诣执政白不可寻有　旨筠州听读叔光即缴奏方求言弭灾异不宜有罪言者之名事竟寝迁起居郎遂拜中书舍人兼权吏部侍郎外戚李孝纯除合门宣赞舍人带御器械叔光言宾赞扈带极右列清近之选孝纯屡遭谴罚不宜冒居
上即日从之除权吏部侍郎兼秘书监卒叔光外醇和中实耿介入西掖纔三岁论驳至数十事先是内侍多自正使转横行遥郡非故事也命过叔光悉奏罢之
　神仙
　　越范蠡
字少伯徐人也事周师太公望好食桂饮水为越大夫佐句践破吴后乘轻舟入海变名姓适齐为鸱夷子皮后百余年见陶为陶梁君财累亿万号朱公复弃之兰陵卖药后人世世识见之云【事载刘子政列仙传】
　　汉梅福
字子真九江寿春人少学长安明尚书谷梁春秋为郡文学补南昌尉后去官归寿春居家常以读书养性为事至元始中王莽颛政一朝弃妻子去九江至今传以为仙其后人有见于会稽者变名姓为吴市门卒云今山阴之地有山曰梅山有乡曰梅市有里曰梅里图经载会稽志云吴市门即此也【事载前汉书列传并图经】
　　魏伯阳
会稽上虞人高门之子性好道术不肯仕修真潜默养志虚玄博赡文词通诸纬候入山将弟子三人作神丹丹成知弟子心不尽乃试之曰丹今虽成当先服之入口即死独有一弟子曰吾师非凡人也服此而死将有意耳亦乃服丹即复死余弟子不服乃共出山为求棺木伯阳即起将服丹弟子而去因逢人入山伐木故作书于乡里寄谢二弟子作参同契五相类凡三卷其说似解周易实假爻象以论作丹之意【事载葛稚川神仙传】
　　蓟子训
不知所由建安中客济阴宛句有神异之道流名京师士大夫乘风向慕之乃驾驴车诣许下既到公卿以下候之者常数百人皆为设酒脯终日不匮后因遁去遂不知所止去之日唯见白云腾起从旦至暮如是数十处时有百岁翁自说童儿时见子训卖药于会稽市颜色不异于今后人复于长安东霸城见之与一老公共摩挲铜人相谓曰适见铸此巳近五百岁矣顾视见人而去犹驾昔所乘驴车也见者呼之曰蓟先生小住其行应之视若迟徐而走马不及于是而绝【事载后汉书方术传】
　　吴刘纲
字伯经下邳人初居四明山后为上虞令师事白君受道历年道成邀亲故会别饮食毕登大皂荚木上去地十余丈举手而别忽然飞入云中妻樊夫人亦有道术俱升天今白水观乃其遗迹云【事载葛稚川神仙传及白水观碑】
　　赵广信
阳城人魏末渡江入剡小白山受李法成服气法又受师左君守玄中之道内见五藏彻视法如此七八十年周旋郡国或卖药出入人闲人莫知也多来都下市井作九华丹丹成遂乘云驾龙白日登天【事载真诰】
　　虞翁生
会稽人受仙人介君食日精法以吴时隐狼伍山兼行云气回形之道精思积久形体更少如童子后乘云升天【事载真诰】
　　晋葛玄
字孝先丹阳句容人从左元放受九丹金液仙经常服饵求长生能绝谷连年不饥曾游会稽有贾人从海中还过神庙庙使主簿语贾人曰今欲因寄一书与葛仙公可为致之主簿因以书函掷贾人船头如钉着板拔不可得还达会稽辄以报仙公仙公自往取之即得也语弟子张恭曰吾不得治作大药今当作尸解去八月十二日日中时当发至期衣冠入室而卧气色不变弟子等烧香守之三日三夜夜半中忽大风起发屋折木声响如雷烛灭良久风止然烛失仙公所在但见衣在而带不解以其学道得仙故号曰葛仙公今会稽有仙公钓矶及炼丹井具在【事载葛稚川神仙传及晋书葛稚川传及旧经】
　　葛洪
字稚川仙公从孙以儒学知名性寡欲不好荣利闭门却扫究览经籍尤好神仙导养之法初仙公以炼丹秘术授弟子郑君稚川就郑君悉得其法咸和初选为散骑常侍固辞不就闻交址出丹砂求为句漏令乃止罗浮山炼丹在山积年优游闲养著述不辍着内外篇凡一百一十六篇自号抱朴子因以名书年八十一卒颜色如玉体柔软举尸入棺轻如空衣世以为尸解得仙舆地志云上虞县兰芎山葛稚川所栖隐也今会稽有仙公遗迹至多稚川盖亦尝至焉【事载晋书列传及旧经】
　　许谧
字思玄少知名儒雅清素博学有才章简文皇帝久垂俗表之顾与时贤多所俦结少仕郡主簿功曹史王茂弘蔡道明辟从事不赴选补太学博士出为余姚令入为尚书郎郡中正护军长史虽外混俗务而内修真学密授教记遵行上道挺分所得乃为上清真人少子静泰久居会稽禹井山颇遵承家法传受经书云【事载真诰】
　　梁陶弘景
字通明丹阳秣陵人十岁得葛稚川神仙传昼夜研寻便有养生之志齐高帝作相引为诸王侍读永明中脱朝服挂神武门上表辞禄许之敕所在月给茯苓五斤白密二升以供服饵止于句容之句曲山立馆号华阳隐居仙书云眼方者寿千岁弘景晚年一眼有时而方梁大同二年卒年八十五颜色不变香气累日谥贞白先生按内传言先生尝遐遁东迈改名氏曰王整官称外兵今会稽陶宴岭有先生遗迹岭由此得名又上虞县钓台上夏侯曾先地志言先生尝乘槎钓于山潭中【事载南史隐逸传及内传并图经】
　　严青
会稽人遇神人授素书一卷曰汝骨应得长生青言我不识书当奈何神人曰不须读也但以絜器盛之置高处耳并教服石髓法受之无他佳器惟有饮壶乃用以盛所授书即便见其左右常有数十人侍之治病救患但以所授书到其人家所病便愈百姓尊奉之后断谷不食一年入小霍山仙矣【事载葛稚川神仙传不着时代】
　高僧
　　竺潜
字法深隐剡山晋哀帝两遣使致之至建业简文尤师礼之刘惔见于简文坐中嘲曰道人亦游朱门乎潜曰君自见朱门耳贫道以为蓬户还山支遁求买沃州小岭【世说作因人就深公买印山】潜曰欲来当给不闻巢由买山而隐也
　　支遁
字道林入剡中谢安守吴兴以书抵遁曰山县闲静计不减剡幸副积想王羲之在会稽闻遁名见之乃定交遁还剡路由稽山羲之诣遁延住灵嘉寺入沃洲岭建精舍晚移石城山栖光寺至山阴讲维摩许询为都讲宾主之辨相寻无穷【世说又载诸人士及林法师并在会稽西寺讲王苟子在焉许掾便往西寺与王论理共决优劣】有遗马者受之有讥之者遁曰吾爱其神骏有饷鹤者曰冲天之物宁当为耳目之玩遂放之【世说云支公好鹤住剡东（山卯）山山去会稽二百里】尝经余姚坞曰谢安石相从至此未尝不移旬今触情是愁耳殁葬坞中
　　于法开
游石城住元华寺又移白山灵鹫寺与支公争色空义弟子法威最知名开尝使威出都当还山阴【世说作使过会稽】曰道林正讲小品将无往见之耶威曰诺既至遁方捉尘威致难攻之遁曰君乃受人寄载来耶
　　竺法崇
有律学精于法华经居剡之葛岘山茅茨涧饮孔淳之访之信宿不去神思倾豁
　　竺法旷
晋兴宁中东游禹穴放情山水至若邪爱孤潭欲就岩为庐孝武帝钦其为人迎至京师止长干寺以师事之
　　竺道壹
依止虎丘学徒蚁慕若邪山有白道猷者以诗寄之曰连峰数千里修林带平津云过远山翳风至梗荒榛茅茨隐不见鸡鸣知有人闲步践其径处处见遗薪始知百世下犹有上皇民壹得诗欣然往访猷信宿而归尝从都下还东山经吴中雪下未甚寒诸道人问在道所经壹公曰风霜固所不论乃先集其惨淡郊邑正自飘瞥林岫便巳皓然
　　释道慧
余姚人读远公传慕其为人游庐山卜居西林三年王式辨三相义慧诘难之词句焕显又就学猛公猛讲成实为张融所难使慧当之挫其锋气融大服褚澄谢超宗皆加敬焉
　　释慧基
自钱塘渡江栖会稽山阴法华寺学者千人元徽初即山建宝林寺启普贤忏法高士周颙刘瓛张融并抠衣问道
　　释昙斐
会稽剡人少弃家事慧基洞明方等深经善庄老儒墨之书游方考究经典疑义还乡居法华台寺学徒甚盛衡阳孝王元简庐江何(太祖庙讳)皆师事之张融周颙并从其游同时有沙门明庆者余姚人戒行明白多蕴藉
　　帛僧光
或曰昙光永和初至江东石城山下行数里坐石坎中梦种种恶三日见山神言移章安寒石山以宅施光光就树结庐久而成寺寺名隐岳
　　释弘明
会稽山阴人止云门寺诵法华经瓶水自满有童子自天而下供使虎无时入室自卧起尝有一小儿来听经明为说法俄不见又有山精来指笑明捉得以带系之久不得脱曰放我我不敢复来于是释之后住永兴昭玄寺又住柏林寺
　　释法慧
持律甚严隐禹穴天柱峰诵法华经足不履人闲者三十年为周颙所师礼王公贵人得一识面以为美谈
　　释昙翼
有卓行诵法华经隐秦望西北峰结庵号法华精舍涧饮三十年同游昙学者亦有奇操即秦望之地为庵号乐林精舍又有道敬者王右军之后有道学持律甚严
　　释僧护
会稽剡人住石城山隐岳寺寺北有青壁千余尺护每至其下辄闻管弦声或发光怪即发誓愿就青壁镌十丈佛像以齐建武中用工经年纔成面像护俄卧疾临终誓曰再生当就吾志
　　释僧佑
剡县石像佑授准式先是建安王闻始丰令陆咸剡溪之梦以僧护所造石像奏有诏佑董其事天监十五年告成旧说佑宣律师前身也
　　昙降法流二法师
辞恩爱弃妻子轻举入山外缘都绝鱼肉不入口粪扫必在体人见之绝叹而法师处之夷然
　　西京光宅寺慧忠国师
诸暨人自受六祖心印居南阳白崖山党子谷道行闻于帝里唐肃宗征赴京待以师礼谥大证禅师
　　大珠慧海禅师
姓朱氏依越州大云寺道智和尚受业初至江西参马祖于言下自识本心马祖览其顿悟入道要门论告众人越有大珠圆明光透无遮障处也
　　禹迹寺契真禅师
与沩山佑和尚同在百丈山禀受怀海大师宗旨得全心印后游罗浮有越人礼请师归浙东俄届雷门初住镜中紫阴院后住觉嗣寺北廊开元寺西廊两禅院大中初重兴龙兴寺大庆尼寺觉嗣寺皆师之力敕改觉嗣为大中禹迹寺令本道移师归禹迹聚徒北廊院寿九十七造塔于镜湖南岸赐号证明之塔谥大观禅师
　　清化全付禅师
抵宜春仰山礼南塔为涌和尚印可安福县为建禅苑聚徒本道上闻赐名清化后还故国吴越文穆王特加礼重晋天福二年钱氏戍将为师辟云峰山建院亦以清化为名
　　筠州洞山良价禅师
会稽人礼五泄山默禅师披剃游方首谒南泉次参沩山既到云岩见昙晟禅师问无情说法乃述偈呈昙岩辞去因问貌得真语涉疑后过水睹影大悟前旨
　　越州沙门昙彦
见报恩光孝禅寺
　　千岁和尚宝掌禅师
中印土人生周末当魏晋时来自西域居常不食唯服铅汞而巳一日示众曰吾欲住世千岁今六百七十三岁矣因号千岁和尚唐贞观中周游二浙至诸暨里浦山下遇一老人问欲何之师曰访地修行吾将老焉老人曰循山之阴林嶂幽耸中有石室名里浦岩盍往居之值中秋师抵岩下见其山秀泉洁月白风清为颂有行尽支那四百州此中偏称道人游之句遂结茆以居宴坐十七年一日屈指一千七十二岁矣语其徒惠云曰吾将谢世以还丹授汝今诸暨有宝掌岩会稽剌浮山明觉寺有千岁和尚塔又有千岁洗骨池
　　法华寺玄俨律师
诸暨人落发隶悬溜寺从光州谘受具戒探赜律范遇上京崇福意律师及融济律师印可偏弘四方着辅篇记羯磨述章光州岸公命弘般若撰金刚义疏即法华寺建置戒坛招集律行倾衣砵琱镌僧护僧佑所造石佛像开元二十六年恩制度人采访使润州齐澣迎师于丹阳令新度诸僧躬受具戒自广陵迄于信安缁黄道俗受法者殆出万人
　　云门灵一律师
持律甚严以清高为世所推姚合赠之以诗曰童子病来烟火绝清泉还齿过斋时亦能诗刘长卿严维郎士元皇甫冉皆以诗与之往来
　　灵澈上人
字源澄会稽汤氏子虽受经论尤好篇章从严维学诗抵吴兴与皎然游皎然以书荐于包徽宗庙讳李纾上人之名由是而扬贞元中西游京师名振辇下得罪徙汀州入会稽归东越吴楚闲诸侯多宾礼招迓之终于宣州开元寺门人迁之建塔于越之山阴天柱峰有诗二十卷刘禹锡为序彻自庐山归沃州权德舆有序送其行
　　海慧大师仲休
越人精习天台教而禅寂顿悟不接人事李文靖公连以其名上得紫衣海慧之号问作诗不出其教有山阴天衣十峰咏郡人钱易为之序
　　萧山大眼师
昼夜不寐目睛愈光人因以大眼目之
　　法华从朗法师
居萧山祇园寺年踰百岁门尝昼掩每诵莲经众鸟衔花匝座潘阆一日谒之仍闭门不纳阆留诗于门云门掩多年生绿苔想师心地似寒灰劳心扰扰休来此我是闲人尚不开
　　咸润法师
上虞人习天台教观依钱塘会法师讲席遂究其旨景德四年邑令裴焕请演教于等慈继徙隆教永福听法者动以千数得法成名者二百余人塔在等慈东庑今会稽永福寺有受业弟子碑师能诗有五泄山三学院十题编于掇英
　　象田梵卿禅师
既受具即入台之东掖山谒法真大师处咸听天台教一日论经王义法真叹曰子得玄妙于心相之外更衣谒长芦秀禅师未契即往投子山谒青禅师居三年青示寂遂往东林谒照觉总禅师发露底蕴从容问答心凝神释游钟山居第一座入室常数百人结庵径山菖蒲田住秀之海慧温之灵峰越之象田象田久废至师乃复兴今为名剎得法弟子行持住会稽雍熙四明雪窦护圣道行一时
　　佛智端裕禅师
萧山人吴越王远孙祝发于大善寺得法于圜悟禅师克勤勤住京师天宁万寿诸方讙言会下有真师子儿能大哮吼他日为丛林标准者指裕言也住丹霞虎丘径山育王有语录传世裕出王家状貌瑰异须发不受刀但以小翦去之不然则出血亦异事也
　　象田了演禅师
少依东山广化听秀禅师夜参即有省发遍谒诸方宗师俱不契径趋衡阳投大慧禅师宗杲一见器许杲谓其徒曰若辈如针剌窗微见光影耳演乃一踏鸿门两扇开者也自临安崇先移住象田继移灵隐
　伎术
　　汉谢夷吾
字尧卿会稽山阴人少为郡吏学风角占候太守第五伦擢为督邮使收案乌程长夷吾望合伏哭而还白伦曰窃以占候知长当死游魂假息非刑所加月余果有驿马赍长印绶上言暴卒伦为司徒令班固为文荐夷吾曰推考星度综校图录探赜圣秘观变历征占天知地与神合契豫克死日如期果卒敕其子曰汉末当乱必有发掘露骸之祸使悬棺下葬墓不起坟
　　韩说
字叔儒会稽山阴人博通五经尤善图纬之学举孝廉数陈灾眚光和元年十月说言于灵帝云其晦日必食乞百官严装帝从之果如所言中平二年二月又上封事克期宫中有灾至日南宫大火
　　吴吴范
字文则会稽上虞人以治历数知风气闻于郡中孙权起东南范委身服事每有灾祥辄推数言状权欲讨黄祖范曰不如明年戊子刘表亦死明年生禽祖刘表竟死范又曰岁在甲午刘□当得益州□卒得蜀权与吕蒙谋袭关羽以问范范曰得之权与魏为好范曰宜为之□盛兵西陵范曰后当和亲终皆如言
　　介象
字符则会稽人有诸方术吴先主闻之征象到武昌从象学蔽形之术试还后宫及出殿门莫有见者又使象作变化种瓜菜百果皆立生可食先主共论鲙鱼何者最美象曰鲻鱼为上先主曰此出海中安可得象乃作方埳汲水满之乘纶得鲻鱼先主曰怅无蜀姜作虀象书一符以着青竹杖中使人闭目骑杖至成都买姜姜到厨切鲙适了先主为介起第宅以御帐给之求去不许自言某月日病先主使左右以一梨赐之象便死先主殡葬之发视其棺无尸后弟子见象在盖竹山中
　　晋严卿
会稽人善卜筮乡人魏序欲暂东行荒年多抄盗令卿筮之卿曰君东行必遭暴害之气而非劫也宜禳之可索西郭外独母家白雄狗系着船前求索止得驳狗卿犹恨其色不纯当余小毒及六畜辈耳序行半路狗忽作声甚急比视巳死其夕序墅上白鹅数头无故自死而序家无恙
　　齐孔灵产
会稽山阴人宋泰始中罢晋安太守有隐遁之志于禹井山立馆事道精笃颇解星文好术数齐高帝辅政沈攸之起兵灵产白高帝曰攸之兵众虽强以天时冥数而观无能为也高帝验其言擢迁光禄大夫以簏盛灵产上灵台令其占候饷灵产白羽扇素隐几曰君有古人之风故赠君以古人之服当世荣之
　　顾欢
字景怡隐于剡天台山好服食不与人通每旦出户山鸟集其掌取食弟子鲍灵绶门前有树六十围上有精魅数见欢印树树即枯死山阴白石村多邪病村人告诉求哀欢往村中为讲老子病者皆愈又有病邪者问欢欢曰家有何书答曰维有孝经而巳欢曰可取仲尼居置病人枕边恭敬之自差也而后病者果愈齐高帝辅政得为扬州主簿及践祚乃至称山谷臣进政纲一卷优诏称美东归赐麈尾素琴年六十四卒于剡山
会稽志卷第十六
　翰墨
兰亭叙者晋右将军会稽内史琅邪王羲之逸少所书诗序也右军以穆帝永和九年三月三日与太原孙统承公孙绰兴公广汉王彬之道生陈郡谢安安石高平郄昙重熙太原王蕴叔仁释支道林及其子凝之徽之操之等四十有二人修祓禊于山阴之兰亭酒酣赋诗制序用蚕茧纸鼠须笔书凡二十八行三百二十四字有重者皆高宗庙讳别体而之字最多至二十许字他日更书数十本终不及者右军亦自爱重留付子孙至七代孙智永为比丘俗呼永禅师永卒传书于弟子辩才辩才俗姓袁氏梁司空昂之玄孙唐贞观中太宗锐意学二王书帖摹榻殆尽惟未得兰亭凡三召辩才诘之固称荐经丧乱亡失不知所在后遣监察御史萧翼微服为书生以诡辩才始得之命供奉搨书人赵模韩道政冯承素诸葛贞等四人各搨数本以赐皇太子诸王近臣贞观二十三年高宗奉遗诏以兰亭入昭陵惟赵模等所搨者传于世事见何延之兰亭记
兰亭记凡二千一百余言秦少游摭取以载集中此本是也黄长睿东观余论跋兰亭记云因临兰亭阅法书要录见此记文词繁琐戏为删润但笔懒不能好书当俟他日别写长睿所删本不复传矣
晁无咎跋兰亭记始子幼时读太平广记见唐太宗遣萧翼购兰亭叙事盖谲以出之辄叹息曰兰亭叙若是贵耶至使万乘之主捐信于匹夫传称子贡诈而全鲁弦高诞而存郑遗一言之细建二国之业犹不可以为常以太宗之贤巍巍乎近古所无奈何溺小耆好而轻丧其非常之宝异于得原失信不为而去矣晚多闲居颇屏世好独于古人笔墨之遗犹爱而不能置顾甚于少年喜官爵迟莫营田宅者与前论异矣因诵白居易七德歌曰功成理定何其速速在推心致人腹怨女三千放出宫死囚四百来归狱复叹曰太宗以一旅取天下惟信尔夫不吝三千女而放出宫自信也不约四百囚而来归狱人信也晋舍原何足道哉全鲁存郑利重于谲也爱兰亭叙事小于欺也其老而将传至从其子求书从葬亦累矣累物钧病于行若太宗不累者大累者小则世将曰此何足以论诸信不信之闲士之行巳亦若此而巳然则此书虽以石刻传可宝也崇宁丙戌前冬至五日缗东皋流憩洞李季良出之晁补之题记
吴傅朋跋阎立本画兰亭右图写人物一轴凡五辈唐右丞相阎立本笔一书生状者唐太宗朝西台御史萧翼也一老僧状者智永嫡孙会稽比丘辩才也唐太宗雅好法书闻辩才宝藏其祖智永所蓄晋右将军王羲之兰亭修禊叙真迹遣萧翼出使求之翼至会稽不与州郡通变姓名易士服径诣辩才朝暮还往情意习洽一日因论右军笔迹悉以所携御府诸帖示辩才相与反复折难真赝优劣以激发之辩才乃云老僧有永禅师所宝右军兰亭真迹非此可拟藏之梁闲不使人知与君相好因取以相示翼既见之即出太宗诏札以字轴寘怀袖阎立本所图盖状此一段事迹书生意气扬扬有自得之色老僧口张不呿有失志之态执事二人其一嘘气止沸者其状如生非善写（兀去一改白）驰誉丹青者不能办此上有三印其一内合同印其一大章漫灭难辨皆印以朱其一集贤院图书印印以墨朱久则渝以故唐人闲以墨印如王涯小章李德裕赞皇印皆印以墨此图江南内库所藏簪顶古玉轴犹是故物
太宗皇帝初定江南以兵部外郎杨克【下一字犯濮安懿王讳】知升州时江南内府物封识如故克逊不敢启封具以闻
太宗悉以赐之此图居第一品克逊蔡人宝此物传五世以归其子婿周氏周氏传再世其孙谷藏之甚秘梁师成请以礼部度牒易之不与后经扰攘谷将远适以与其同郡人谢伋伋至建康为郡守赵明诚所借因不归绍兴元年七月望有携此轴货于钱塘者郡人吴说得之后见谢伋言旧有大牙签后主亲题刻其上云上品画萧翼签今不存此画宜归
太宗御府而久落人闲疑非所当宝有者说记
汝阴王性之铚考古云刘餗传记云兰亭叙梁乱出在外陈天嘉中为僧智永所得至太建中献之宣帝隋平陈或以献晋王即炀帝也帝不之宝后僧果从帝借搨及登极竟不从索果师死弟子辩才得焉文皇为秦王日见搨本惊喜乃贵价市大王书兰亭终不至焉及知在辩才处使欧阳询求得之以武德二年入秦王府刘餗父子世为史官以讨论为巳任于是正文字尤审则辩才之师智果非智永求兰亭叙者欧阳询非萧翼也此事鄙妄仅同儿戏太宗始定天下威震万国尪残老僧敢靳一纸书耶倘欲图之必不狭陋若此况在秦邸岂能遣台臣世亦猥信之何耶
按辩才所住永欣寺即古之云门今号淳化寺有萧翼宿云门东客院留题云门二诗当是取兰亭时也秦晁黄三公皆嗜古于考订为精信而不疑诸家所跋兰亭叙多本延之之说吴傅朋记阎立本画画亡而跋犹存立本太宗时人盖亦亲见当时事者恐不可尽弃然刘餗所云亦殊有理当两存之
宋中书侍郎虞龢论书表云羲之为会稽献之为吴兴故三吴之地偏多遗迹又是末年遒美之时羲之罢会稽住蕺山下一老妪捉十许六角竹扇出市王聊问一枚几钱云直二十许右军取笔书扇扇为五字妪大怅惋云举家朝餐唯仰于此何以书壤王云但言王右军书字索一百入市市人竞市去姥复以十数扇来请书王笑不答羲之性好鹅山阴昙（石襄）【一作酿】村有一道士养好鹅十余王清旦乘小船故往意大愿乐乃告求市易道士不与百方譬说不能得道士乃言性好道久欲写河上公老子缣素早办而无人能书府君若能自屈书道德经各两章便合群以奉羲之便住半日为写毕笼鹅而归
陶隐居与梁武帝论书启云逸少自吴兴以前诸书犹为未称凡厥好迹皆是向会稽时永和十许年中者从失郡告灵不仕以后略不复自书皆使此一人世中不能别也见其缓异呼为末年书今圣旨标显足使众识顿悟于逸少无复末年之讥
逸少黄庭经后题云永和十二年五月二十五日山阴县写东方先生画像赞永和十二年五月十二日书与王敬仁曹娥碑升平二年八月书皆誓墓不仕在越所书班班可考换鹅乃道德经而李太白送贺季真诗云山阴道士如相见应写黄庭换白鹅道德经既不传独黄庭至唐太宗时入御府褚遂良于禁中西堂录出正书目五卷第二乃黄庭经六十行与山阴道士武韦之祸古帖散落至玄宗开元闲收缀二王书黄庭为第一岂太白在翰林尝见之亦有所据而云耶
十七帖凡二十七条逸少书中龙也张彦远以为王草书中烜赫著名帖信然自昔相传与周益州盖其中闲蜀事为多玩味帖语类多晚岁所作正在会稽时也第十六条云胡母氏从妹平安故在永兴居去此七十也按吴置永兴县其地为今之萧山云
羲之游天台还至会稽值风月清照夕止洞庭毫咏之末题柱为一飞字有爪之形焉后人因之遂称龙爪书
羲之为会稽献之七八岁学书羲之从后掣其笔不脱叹曰此儿书后当有大名献之羲之第七子书入神品
羲之为会稽子敬出戏见北馆新白土壁白净可爱子敬令取埽帚沾泥汁中以书壁为方丈二字晻暧斐斖极有势好日日观者成市羲之后见叹其美
僧智永章草题右军乐毅论云乐毅论者正书第一梁世模出天下珍之陈天嘉中人得以献文帝帝赐始兴王王作牧镜中即以见示昔闻其妙今观其真此书留意运工特尽神妙【智永时在云门永欣寺】
谢灵运会稽人模宪小王真草俱美灵运母刘氏子敬之甥故灵运能书而特多王法隶草入妙
虞松字叔茂会稽人魏中书令大司农宝泉述书赋云名微格高复见叔茂体裁闲约肌骨丰嫮如空凝断云水泛连鹭
孔琳之山阴人善草行书师于小王稍露筋骨时称羊真孔草王僧虔云孔琳之放纵快利笔道流便二王以后略无其比但功夫太少故尝劣于羊欣隶行草入妙妻谢氏亦善书
谢敷为会稽山隐士善草隶王僧虔云谢敷善写经入能品
贺道力会稽人善草书尺牍尤美
虞绰字士裕余姚人官至秘书学士博学有俊材工草隶
贺朗会稽人陈秘书监书赋云贺氏曰朗虽非动人不凡笔力犹阻学贫若宦游旅泊衣化风尘
僧法极字智永会稽人王右军七代孙号永禅师与兄子孝宾俱舍家入道孝宾改名惠欣初落发时住会稽嘉祥寺即右军之旧宅后以每年拜墓便近因移此寺梁武帝以欣永二人故号所住之寺为永欣焉【今云门淳化寺】常居门上临书凡三十年所退笔头置之大竹簏簏受一石余而五簏皆满人来觅书如市户限为之穿穴用铁裹之人谓之铁门限后取笔头瘗之号退笔冢自制其铭又尝临写真草千字文八百余本浙东诸寺各施一本妙传家法精力过人隋唐闲工书者鲜不临学禅师年百岁乃终兄智楷亦工书
智果会稽人师永禅师于永欣寺炀帝甚善之工草书铭石甚为瘦健尝谓永师曰和尚得右军肉智果得其骨
僧辩才俗姓袁氏梁司空昂之玄孙为永禅师弟子遗书并付与博学工文琴书碁画皆得其妙每临禅师书逼真乱本于方丈梁上凿暗槛以贮兰亭年八十余犹每日于窗下临学数偏其老而笃好也如此
虞世南字伯施余姚人其书得大令之宏规同郡智永善学王右军书世南师焉妙得其体由是声名籍甚及其暮年加以遒逸太宗谓世南有出世之才遂兼五绝书翰居一焉隶行草书入妙孔侃字敬思官大司农愉字敬康官车骑将军会稽人书赋云敬思敬康二孔殊芳思行则轻利峻峭类惊虬逸骏康草则古质郁纡如落翮摧枯
谢藻字叔文会稽人官中书侍郎书赋云叔文法锺纤薄精练用笔虽巧结字未善似渐陆之遵鸿等窥巢之乳燕
丁潭字世康会稽人官散骑常侍书赋云反古不忘吾推世康似无逸少如禀元常犹落太阶之蓂荚掇秘府之芸芳
刘廞字季舒会稽人为光禄大夫书赋云季舒纤劲循古有礼遇稀难评唯署一启
贺知章字季真会稽人善隶草常与张旭游于人闲凡人家厅馆好墙壁及屏障忽忘机兴发落笔数行如虫篆飞走虽古之张索不如也好事者供其笺翰共传宝之书赋云湖山降祉狂客风流落笔精绝芳词寡仇如春林之绚彩寔一望而写忧今存草书一帖云湖东只因种莲四十步闲遂不生□岂不相宜耶果珍紫莼适我愿也知□下稍止赤精服七八过前后有米元章小楷题识礼部尚书尤延之刻置天台郡斋政和闲秘书郎黄长睿尝见张长史帖十字云贺八清鉴风流千载人也长睿跋云沉吟此语恍若季真在目长史此帖不独草圣可赏也
徐浩字季海越州人唐肃宗立繇襄州剌史召授中书舍人兼尚书右丞四方诏令多出浩手遣辞赡敏而书尤精帝喜之宠冠一时始浩父峤之善书以法授浩益工尝书四十二幅屏八体皆□草隶尤工世状其法曰怒猊抉石渴骥奔泉浩有论书一篇及古迹记传于世
王右军书家谱在山阴县王氏越州教授王涣之以书抵芾具云有此书
王献之巳复此节帖在朝请大夫新昌石元之家关景仁屡见之尝摸石芾见临两本字札精妙
洪元(高宗庙讳)集右军越州寺碑真迹在越州僧正子文处尝通书许借未果托提刑乔执中携去质看亦不肯出欲沿干至越会家难不果去今要度牒易
虞世南枕卧帖双钩唐摸在朝奉大夫钱唐关（木巳）处上有储氏图书古印关尝谓芾曰昔越州一寺修佛殿于梁栋内龛藏一函古摸数十本所可记者王右军十七帖世南枕卧帖十斗九帖褚遂良奉书宁帖上皆有储氏图书字印致功精绝毫发干浓毕□关与僧善购得枕卧十斗九奉书宁三帖
虞世南书经在越州上虞右自王右军书家谱以下五条见米礼部书史宝章待访录
颜鲁公与夫人帖一幅米元章书史云夫人当是其嫂在王诜家后有黄鲁直等跋帖破碎过半今在府城故司马泰州俨家
李阳冰小篆二十四大字在直华文阁陆公游家盖先少师所藏
李后主与徐铉帖在王编修铚家凡数纸所谓小字如聚针钉者
亚栖书在开元寺僧房亚栖笔法虽前辈或有异论然今阁下所刻淳熙古帖有之亦晚唐名迹也
　碑刻
秦颂德碑丞相李斯小篆史记始皇三十七年上会稽祭大禹望于南海立石刻颂德二世元年春行郡县至会稽尽刻始皇所立刻石石旁着大臣从者名以彰先世成功盛德其文曰皇帝休烈平一宇内德惠攸【板本作修】长三十有七年亲巡天下周览远方遂登会稽宣省习俗黔首斋庄群臣颂功本末事迹追首高明秦圣临国始定刑名显陈旧章初定法式审别职任以立(真宗庙讳)常六王专位贪戾傲猛率众邦【板本作自】强暴虐恣行负力而骄数动甲兵阴通闲使以事合从行为辟方内饰诈谋外来侵边遂起祸殃义威诛之殄熄暴悖乱贱灭亡圣德广密六合之中被泽无疆皇帝并宇兼听万事远近毕清运理群物考验事实各载其名贵贱并通若否陈前靡有隐情饬省宣义【徐广曰省一作非】有子而嫁信死不贞防隔内外禁止淫佚男女洁诚夫为寄豭杀之无罪男秉义程妻为逃嫁子不得母咸化廉清大治濯俗天下取风蒙被休经皆遵度轨利安敦勉莫不顺令黔首修洁人乐同则嘉保太平后敬奉法常治无极舆舟不倾从臣诵烈请刻此石光垂休铭
越绝云秦皇东游之会稽以正月甲戌到大越舍都亭取钱唐岑石长丈四尺南北面广六尺三寸东面广四尺西面广尺六寸刻于越东山上其道九曲去越二十一里水经云秦始皇登会稽山刻石纪功尚在山侧梁书竟陵王子良为会稽太守范云为主簿以山上有始皇石刻三句一韵多作二句读之并不得韵又有字皆不详云夜取史记读之明日登山读之如流张守节史记正义云会稽刻李斯书其字四寸画如小指圆镌今文字整顿是小篆也姚令威丛语云尝上会稽东山自秦望山之巅并黄茅无树木复自小径别至一山俗名鹅鼻山山顶有石如屋大插一碑于其中文皆为风土所剥隐约就碑可见缺画如禹庙没字碑之类不知此石果岑石欤非始皇之力不能插于石中此山险绝罕有至也绍兴二十八年王詹事(十朋)为签书判官莫舍人(济)教授府学梁寺丞(安世)为会稽尉用令威所记锐意搜抉三公各赋三十四韵以纪其事王公诗叙云秦颂德碑世传在秦望山莫知所在教授莫子齐好奇耆古搜古甚力有言在何山者莫以语十朋何山见图经在秦望东南疑其真秦望十朋语县尉梁次张劝其亲往梁慨然而行命工登山梁得之碑石仅存字磨灭巳尽墨片纸而还作诗具记始末因次其韵且记吾三人好事之癖永以示后人莫公诗叙云秦会稽石刻唐人如张守节司马贞皆尝援以证史记绍兴初舅氏姚令威删定登山吊古见碑石犹存后二十余年分教是邦以语签判王龄勉邑尉梁君求之则石巳缺字不可见矣以诗记其事龄既赓以济首发其端书以示济按会稽秦颂德碑凡二百九十六字视秦世泰山之罘诸刻独此碑字为最多
唐李嗣真云斯小篆之精古今妙绝秦望诸山及皇帝玉玺犹千钧强弩万硕洪钟岂徒学者之宗匠亦是传国之遗宝周越法书苑独载封禅碑数十字而巳至欧阳公赵德父集录天下金石遗文殆尽亦不复有秦望山碑姚令威纪鹅鼻山顶石屋所插一碑今石屋故在碑盖无有梁次张所摸片纸指为秦碑乃在何山其去鹅鼻尤为隔绝尽纪本未以俟后之君子
禹庙窆石遗字直宝文阁王顺伯复斋金石录定为汉刻
齐石佛像铭十八字曰齐永明六年太岁戊辰于吴郡敬造维卫尊像笔法亦工在会稽石佛妙相寺
桐柏山金庭馆碑沈约造（兀去一改白）珪之正书永元三年三月石巳亡系地云在嵊县东七十二里本观内据记称永泰中定居桐柏岭因地名建馆曰金庭馆命置道士十人而巳为之首盖道士自叙之言非约所撰其谓之造者疑如后世立碑之类尔今碑　本朝重刻
隋禹庙碑史陵所书张怀瓘书断称陵书高古褚遂良尝师焉赵德父金石录谓此碑文字磨灭隐隐可辨笔法精妙不减欧虞姚令威丛语名为禹庙没字碑吴兴施宿来佐此府命工椎拓刮摩垢蚀得二百二十有四字乃为碑谱刻寘祠下
唐虞世南碑访碑录云虞世南书系地云贞观二年立在会稽南二十里趺犹存碑巳亡矣
虞荷碑永兴公世南撰释某书贞观六年大【阙】大夫致仕其年卒于会稽县石不存
越州龙泉寺碑虞世南撰布衣董寻重书沙门好直篆额大周天授二年立大和八年再修建碑在余姚县今亡矣寺有重刻本
周密州司马康遂诚墓志行书小字无书撰人姓名则天长寿三年三月窆于离渚山
贺知章二告一延和元年八月加阶告四门助教拟宣义郎一开元四年八月起居郎旧在天长观今从置府学
龙瑞宫记贺知章撰并正书刻于宫后葛仙公炼丹井侧飞来石上漫灭仅存宫内有重刻本
高行先生徐师道碣开元十一年四月姚奕序贺知章铭子峤之正书仅余碎石四片十不一存陷府治听壁
香严寺碑康希铣撰徐峤之正书篆额开元十一年六月立碑在诸暨荐严寺
秦望山法华寺碑李邕撰并行书篆额开元二十三年十二月八日建在天衣寺
孔子弟子赞明皇源干曜卢从愿李抗元行冲张嘉贞宋璟陆余庆姚元崇苏颋裴灌撰
康珽告徐浩行书天宝十二载三月石不存
太子率更令康君碑
宇文颢山阴述天宝十五载宝公衡记史怀则分书并篆额其略云天宝甲午夏四月宇文颢莅山阴一年而成其佳政二年而号为乐土石不存
大理少卿康公夫人河闲郡君许氏墓志王寿撰褚庭诲正书夫人盖康珽之妻祖敬宗以天宝六载葬于兰亭
休光寺真法师行业赞寺在余姚县今名九功天宝十五载王燧文洪元孝宗庙讳集王右军行书石不存
玄俨律师戒坛碑万齐融撰徐浩正书篆额天宝十五载六月建在天衣寺
徐浩先茔题记大历九年十月浩正书刻于高行先生徐师道碑阴石不存
山阴县额三字旧传徐浩书或谓学王右军书而工者非浩所及丹阳葛蒙勒石在县治
康希铣残碑大历十二年颜真卿撰并正书旧在山阴离渚今在府治听壁通判府事施宿又得二十余字于民闲并陷寘焉
丞相神道残碑访碑录云篆额三字遗文一百九十字颜书在山阴县今皆不存亦莫知丞相为何人
康府君碑井阴皆不存碑阴上列伯显贞伯遂诚父德言叔希（金希）叔【阙】五人各有官位中列堂兄四人堂弟九人下列男泚液令初令望泳五人德言即率更令有徐浩所书墓碑嗣子珽又有大理少卿康公夫人许氏墓志云有子泚液令初令望泳则此碑盖康珽碑也夫人碑载珽正为少卿不及送葬府君正碑既亡所终官不复可考及阴拓本犹有存者王顺伯录其碑始得具载本末然遂诚有墓志希铣有颜鲁公书碑康氏在一时亦盛矣
太子率更令康君碑徐浩正书篆额九字云大唐故康府君墓志铭环以十二相属石在山阴之离渚绍兴闲里正病官司拓本之烦断仆田闲
徐浩书经在上虞下盖山石不存
南镇会稽山永兴公祠堂碣贞元元年四月羊士谔撰韩杼材书韩方明篆额
大觉禅师国一影堂碑崔元翰撰羊士谔正书贞元九年二月八日石在府城大庆寺碑作嘉祥寺
贞元题名在府治卧龙山磨崖所刻贞元乙巳岁十一月九日
复禹衮冕并修庙记元和三年十月崔及撰马稹正书篆额十二字在禹庙今名告成观
薛苹禹庙祈雨唱和诗薛苹及和者崔述等十七人共十八诗豆卢署正书刻于复禹衮冕碑之阴
建南镇碣记孟简撰陈高宗庙讳正书元和十年七月
禹庙题名张良佑孟简等十一人元和十年三月二十七日祭南镇谒禹庙毕至寺
崔词谒禹庙诗杜专正书陈章甫序释惠通分书□元二十载孟秋宋之问诗附元和十一年八月陈翱书
又题名二人去年同游今年不到张良佑孟存七人今年续到同游郑逌元和十一年四月三日记后又题奉使续到刘茂孙
庾肩吾孟简禹庙诗谢楚行书元和十一年八月二十六日
禹穴碑郑昉撰元稹铭韩杼材行书陆洿篆额宝历景午秋九月作后有大和元年八月三日中山刘蔚续记二行在龙瑞宫
禹穴碑阴元稹并僚属十一人官位名氏并拜禹庙诗一首后有章草一行
元威明春分投简阳明洞天诗王（王寿）分书刘蔚篆额大和三年正月十五日立石龙瑞宫
越州衙前总管杜义墓志沙门东乂述大和三年四月二十四日葬淳熙壬寅吕氏营墓绍兴府九里得此砖志携归诸暨
白居易继春分投简阳明洞天诗王（王寿）分书大和三年八月十五日
故吕　道场宁贲禅师塔铭范的撰并行书沙门酒镜八分书额八字大和五年九月建塔在山阴县昭福寺
李绅题法华寺诗赵德父金石录云法华寺诗唐越州剌史李绅撰其后自序题云大和甲寅岁游寺刻诗于壁详自序所言似绅自书然以端州题名较之字体殊不类甲寅大和八年也
修龙宫寺碑浙江东道都团练观察处置等使中散大夫检校左散骑常侍兼越州剌史御史中丞李绅撰行书篆额无姓名大和九年四月二十五日建在嵊县
古罗汉塔记沙门知白述王辞正书开成二年丁巳九月八日咸通七年七月二十日再建立在余姚县
户曹齐饟墓志蒋璟撰正书无姓名开成三年四月窆于会稽玉笥山之南原石不知所在
奚奖书尊胜经小字阙多开成四年十二月十七日建在余姚龙泉寺
开元观夏尊师墓志何得一述正书无姓名尊师名季昌会昌元年二月分宫于陶朱峰东北长山之极原属诸暨县
奚奖书尊胜经行书序正书经会昌元年六月二十七日建前昭义军节度要籍试右监门率府兵曹参军上护军奚奖书在戒珠寺
灵应庙碑前进士吕确书会昌元年辛酉岁建巳月十五日乙卯记庙在钱清镇　赐额灵助近岁修庙得之土中今寘祠下
京兆阿史那夫人墓志会昌二年十二月山人陈俭述石在府城
五大夫市新桥记余球述周授行书会昌三年月属无射二十有九日建石不存
赐李褒改大中禹迹寺敕无岁月当是大中年闲碑在本寺
敕大中圣寿院额六字又题散骑常侍充集贤殿学士兼判院事柳公权书十八字于其□皆公权书院有刻石本
敕戒珠寺记赵璘撰贝灵该分书并篆额四字咸通三年正月二十五日
平察微墓志咸通三年八月窆于陶朱乡赤山之冈名【阙】字察微实汉相平公之远裔也石在诸暨县
大庆寺众尼粥田记裴澹述王隋正书咸通三年十月二十七日后有田段四至
赵城刘府君墓志杨珪撰咸通十年己丑岁十一月窆于易俗乡山亭诸暨县
大庆寺复寺记贝灵该分书并篆额咸通十一年二月二十日刻
王鋗书尊胜经咸通十三年八月闻人铢造戒珠寺
王修巳书尊胜经正书小字咸通十五年岁次甲午三月丁亥禹迹寺
董府君墓志祝知微撰正书无姓名志云唐故浙东都团练使右厢兵马使银青光禄大夫检校国子祭酒行处州司马兼使御史上柱国济阴董府君墓志干符四年十月二十五日窆石不知所在
平阳霍夫人陇西李氏墓志任遐述干符六年建子月窆于牺溪里杨公山之阳
候官令魏容墓志袁【阙】述中和元年十月卒
景福元年题字在府城天王寺山
王右军祠堂记从一十代孙师干撰晋故右将军会稽内史琅邪王府君祠堂碑铭正书并额四字系地云范的书碑无书人姓名岁月赵德父金石录附唐末在府城蕺山戒珠寺
云门寺画华严经变相赞马鸿篹田琦分书碑无岁月
吴越忠懿王诗丁未岁仲冬自丹丘归国由南明川礼瑞像因抒二十八字熙宁己酉刻石
钱忠懿王二书付长老重曜有吴越国印刻石在云门净云庵
　求遗书
本朝崇文总目为书三万六百六十九卷嘉佑中从左正言秘阁校理吴(及之)请下　诏购遗书每一卷支绢一疋五百卷与文资自是献书者甚众及高丽来朝亦数献书至宣和中册府所藏充仞栋宇而　禁中藏书尤盛设官校勘谓之
御前书籍更变故丧亡略尽至
高宗巡幸至吴中虽
祖宗谥号亦亡之但称庙号建炎三年因考求字训而有司言止有广韵俟求访得集韵乃可尽见其散亡乃至于是绍兴十三年始建秘书省于临安天井巷之东仍　诏求遗书于天下首命绍兴府录朝请大夫直秘阁陆宰家所藏书来上凡万三千卷有奇时置局于班春亭命新信州教授虞(仲（王缶）)新江东安抚司准□差遣陆(淞)等数人校勘书手百余人再阅岁乃毕今四库所藏多其本也先是有布衣诸葛行仁亦会稽人进所藏书八千五百四十六卷赏以官寔绍兴五年六月也陆氏书几倍之时秦(桧)当国以其尝为李(光)所荐故不复议褒录
　藏书
越藏书有三家曰左丞陆氏尚书石氏进士诸葛氏中兴秘府始建尝于陆氏就传其书而诸葛氏在绍兴初颇有献焉可以知其所蓄之富矣【二事见求遗书门尚书则石公公弼也】陆氏书特全于放翁家尝宦两川出峡不载一物尽买蜀书以归其编目日益巨诸葛氏以其书入四明子孙犹能保之而石氏当尚书亡恙时书无一不有又尝纂集前古器为图记亦无一不具其后颇弗克守而从子大理正邦圻尽以金求得之于是为博古堂博古之所有众矣其冥搜远取抑终身不厌者后复散出而诸孙提辖文思院继曾稍加访寻闲亦获焉三家图籍其二氏尝更废迁而至今最盛者惟陆氏初荆国王文公临川人其从诸孙寔来暨阳今为直宝文阁厚之平生澹泊无他好独好聚金石刻甚于嗜欲又特精鉴故所得尤多自三代彝鼎款识秦汉以降碑篆铭碣悬崖断壁题字纪绩收刓补缺整缉漶灭皆大□于所著复斋金石录家世有右军茧纸建安帖尤所宝惜常以自随其它汗牛充栋矣迨至晚年遂谓无可欲者盖爱之专有之又丰世共知之当是为一家云
会稽志卷第十七
　草部
　　稻
会稽之产稻之美者紫珠便粮（禾畾）散黄籼【音仙字书云粳稻也今会稽独有黄籼之名宅无以籼名者徽饶之闲例谓小米为籼与此不同】粳贯乌黏粳贯【越人谓芒为黏下同】其蚤熟曰蚤白稻【一名回犁望】乌黏蚤白宣州蚤【一名下马看】蚤占城【凡占城土人皆谓之金成不知何义也一名六十日相传云唐太宗伐占城国得其种国史祥符五年　上以诸路微旱则稻悉不登遂遣使福建取占城稻三万斛分给江南两浙三路转运使令择民田之高卬者分给莳之谓之旱稻仍出种法示民】其次则曰白婢暴红婢暴八十日【三者亦占城之属秋初乃熟其收晚于蚤占城】八月白红（禾畾）红莲子上秆青【一名中秋白】赤壳大张九小张九红黏白稻泰州红黄岩硬秆白糯秆白【三者亦占城之属】午内青丝青虾便撩撒【它谷浸近兼旬芽而后撒此一种但浸一夕遽撒之也】（打去丁改畾）泥乌冷水乌【山乡地寒处所宜种也】下路乌红占城【八月乃刈似婢暴而晚】叶里藏【谓禾（上此下米）挺然出穗之上与它稻异】其得霜乃熟曰寒占城见霜稻狗蜱稻九里香七月始种得霜即熟曰黄稑【后种先熟曰稑说文云稑疾熟也】再熟曰魏撩【刈稻之后余（左禾右虎去几改且）再熟】糯之属曰长黏糯【一名白稻糯】师姑糯黄籼糯高脚糯海漂来糯仙公糯旱糯【稑种如粟】光头糯【谓秃芒也】光头白稻糯红黏糯自知糯【 暴之不变非其主不知也】定陈糯晚糯【一名红（禾畾）糯汁酽而清马融云今之宜成会稽稻米清似宜成以为酒名盖诸秫为酒不如稻糯之清也】紫珠糯赤壳糯金（金□）糯【 妆细多汁亦占城之属】凡五十六种职方氏云扬州荆州其谷宜稻是也山阴会稽山泽所殖大概如此虽不尽无几矣若通属邑言之当不止此博询远考尚以俟后之君子
　　穄
穄稷也会稽谓之穄粟穄非粟也吕氏春秋曰饭之美者有阳山之穄高诱曰关西谓之（麻黍）冀州谓之（□黍）【苦见反】广雅云（□黍）穄也字书云（□黍）（麻黍）也又云（麻黍）穄也释本草者云楚人谓之稷关中谓之（麻黍）先儒以为粟类或言粟之上者其辞疑而未决盖未始深究耳大抵稷穄（麻黍）（□黍）一物而四名各因其俗为之名尔沈存中笔谈云稷乃今之穄也齐晋之人谓即积皆曰祭乃其土音无他义也齐民要术精博可爱于此乃置而不辩崔寔曰（麻黍）黍之秫熟者一名穄亦非也今吴越泽国唯山乡高原有种穄者而谓之穄粟以其米颇类粟也盖尝考之今会稽山乡所种穄其苗类黍其穗如稻殊与粟异米大于粟秆大于指而高诗云黍稷稻梁禾麻菽麦是为八谷董仲舒云禾是粟苗汜胜之种殖书云禾即是粟说文曰禾嘉谷也粟嘉谷之实也八谷巳有禾不应云稷复是粟明矣本草有稷而不载穄亦明稷即是穄也尔雅云粢稷郭璞注云今江东人呼粟为粢然则郭亦误意稷为粟也按周礼疏云尔雅言粢稷者为稷是五谷长在器曰盛簠盛稻粱簋盛黍稷故曰粢盛总而言之六谷皆是粢故小宗伯云辨六粢之名物是也岂谓稷为粟哉又疏云月令中央土食稷与牛五行土为尊故知稷是五谷长许慎说文亦云稷为五谷之长韩子曰黍为五谷之长祭先王以为上盛它有类此者亦各因其说为主然以稷名粢当以尔雅为正 
　　蚤粟 
蚤粟二月中种夏熟名蚤黄粟其别曰椎头蚤粟晚粟五月种秋熟一名丹糠粟皮色微红糯粟与晚粟同熟尔雅曰众秫郭璞注云黏粟也大要糯粟为秫稻秫为糯黍稷粟皆曰秫内则有稻醴黍醴粱醴则粱亦有秫本草注云凡黍稷粟秫粳糯是也今越人不复辨粳粟皆谓之糯今从其俗木粟秆大径寸苗如芦高丈余粒比粟殊大皮黑性黏亦是秫尔乡民但用作餈入秋始熟盖亦黍属北方宜黍其高可蔽人畜野兽故北人谓之黍林越人名曰木粟以其似粟而高大也齐民要术所引木稷木禾亦此义也月令孟秋农乃登谷注云黍稷之属及是始熟疏云郑司农注先种后熟曰穜后种先熟曰稑而不见谷名后郑引诗云黍稷穜稑意黍稷皆有穜稑云百箭粟秋熟似稗而米粝性疏解乡民以和糯粟作饭取其黏解相济羊角粟一名章家蚤牛绳糯粟与百箭粟同时椎头糯粟穗短而大以酿胜它粟白秆粟以秆白得名毛粟如狗尾草色黄米白它粟皆无毛本草惟青粱黄粱白粱有毛陶隐居云几云粱米皆是粟类唐注云出蜀汉商浙闲亦种之然则亦黄粱耳丁钤粟穗生两岐状如丁钤烟脂糯粟苗秆穗皆赤殆亦丹黍之属也灰粟树叶皆如灰藋苗头如丹高丈许米如苋子或云灰粟即苜蓿汉使采其种西域天子益种离宫□者西京杂记曰苜蓿一名怀风或谓光风其花有光彩故名苜蓿怀风罂子粟本草云和竹沥煮作粥食之极美一名象谷一名米囊一名御米花红白色似髇箭头中有米嵩阳子曰其花四叶有浅红晕子今医家皆用其壳治滞下之疾而本草于本条内不载乌禾似稗【见本草】会稽乡民直谓之稗子岁不熟则民蓺之以代粮与黄稑同时其收倍而多熟汜胜之书曰稗既堪水旱种无不熟之时又特滋茂芜秽良田亩得二三十斛宜□凶年稗米捣取炊食之不减粱米又可酿作酒酒势美酽尤踰黍秫魏武使典农种之顷收二千斛斛得米三四斗大俭可磨食之丰年可饭牛马汉志曰种谷必杂五种以□菑害
　　大麦
广雅曰大麦麰也小麦（禾来）也说文曰麦金也金王而生火王而死故月令仲秋乃劝种麦孟夏农乃登麦大麦立夏前熟新谷未登民屑麦作饭赖以济饥故月令仲秋乃劝种麦毋或失时郑玄注云麦者接绝续乏之谷尤宜重之西汉云士食半菽亦如今之屑麦饭也曰晚大麦种长而子多与小麦齐熟曰六棱麦曰中蚤麦曰红黏糯麦堪作酒皆大麦之别曰小麦小满前熟曰蚤白麦曰松蒲麦秃芒如松房曰娜麦穗如大麦而米则小麦也皆小麦之别曰荞七月种九月熟然畏霜得霜辄枯秋无霜则荞大熟凶年民饥有教以寄种荞者于麦陇闲杂下荞子麦苗未长而荞巳刈是岁霜晚荞熟民赖以济然浙东蓺麦晚有至九月者故土人亦或刈荞而种麦董仲舒曰春秋他谷不书至于麦禾不成则书之以此见圣人于五谷最重麦禾也
　　粱 
杨泉物理论曰粱者黍稷之总名稻者溉种之总名菽者众豆之总名也先儒曰大豆胡豆也疏本草者大要指乌豆为大豆尔生民之诗曰蓺之戎菽戎菽即大豆后稷之所殖也尔雅曰戎菽谓之荏菽豆角谓之荚其叶谓之藿其茎谓之萁今淮颍闲谓豆田为角田盖以此会稽所产其植者曰乌豆白豆青豆褐豆赤豆菉豆茶菉豆赤小豆白小豆五月乌豆豌豆七日豆【一名毛豆】三收豆黑豆之小者广志云重小豆一岁三熟是也其蔓生曰羊角豆白（上竹下稨）豆黑者曰白眼豆【一名鹊豆言斑驳似鹊】紫花者结实而芽紫曰紫眼豆皆一种尔其荚可烝食蚕豆江豆刀鞘豆荚长尺余豆颗大于棋子
　　（艼去丁改瓜）米 
（艼去丁改瓜）米雕胡也周官云鱼宜（艼去丁改瓜）疏云谓同是水物相宜尔其根生台曰菰菜是也吴中（艼去丁改瓜）米为多会稽菰菜亦富而米绝少西京杂记云会稽顾循事母至孝母好食雕胡饭循常躬自采撷家近大湖湖中自生雕胡无复余草
　　竹
竹本出会稽所谓会稽之竹箭者盖二物也戴凯之竹谱曰竹之别类有六十一焉盖总而言之也今会稽之产曰早筀曰晚筀曰黄筀曰绵筀曰箭箭之别名曰筱箭为矢村故亦谓矢为箭尔雅曰（上竹下怠）箭萌音徒哀反周礼有箈菹笋菹郑康成云竹萌曰笋箭萌曰（艼去丁改治）音迨曰筋竹曰慈竹酉阳杂俎云筋竹笋未成竹时堪为弩弦慈竹夏月经雨滴汁下地生蓐似鹿角色白食之巳痢曰水竹曰桃枝竹作薎殊韧堪织簟书云蔑席黼纯孔安国云薎桃枝竹也曰石竹桃枝石竹小而密人家多殖之以当篱援谢灵运山居赋云水竹依水生甚细密吴中以为宅援然水竹大者围数寸其细密乃不能如桃枝石竹也曰黄苦曰青苦曰白苦曰紫苦是四苦亦出山居赋曰顿地苦坚中可以为矛曰掉颡苦节疏曰湘簟苦曰油苦曰石班曰乌末曰淡竹曰劫竹今会稽煮以为纸者皆此竹也苦竹亦可为纸但堪作寓钱尔曰湘斑曰金竹【一名闪竹】曰角竹曰紫竹曰油竹曰木竹坚中曰方竹曰公孙竹高不盈尺可为几案之玩筱之叶曰箬凡此非土产则不录尔雅曰莽数节桃枝四寸有节粼坚中簢筡中一疏一数一虚一实亦以见竹之类不一也黄鲁直以为竹种类至多而着为书如竹谱之类皆不详欲作竹史一书竟不果成山海经曰竹六十年易根易根必花实而枯死实落土复生六年而成（田童）了作穗似小麦竹花曰复死曰（上竹下纣 ）【 丈九切】唐末陇西民饥相食是年忽山中竹皆放花结子色红而纤舂治作饭香美珍于粳稻民相挈就食如市或杂荤肉食之辄中毒呕哕有毙者自此竹皆立枯政宣闲越州竹生花徐州柏生花太师蔡京贺表云独挺岁寒之节诞敷朝艳之荣百萼匀红耀鹤栖之旧干七枝竞翠伫凤实以来仪议者谓竹生花则实而枯非可贺也竹性亦喜东南引生故古之种法云斸取东南引根于园角西北种之久之自当满园语曰西家种竹东家治地言其滋引而生来也汉书曰齐鲁千亩桑渭川千亩竹此其人皆与千户侯等
　　荇 
荇尔雅曰莕接余亦或谓之凫葵故会稽人亦谓之荇菜丛生水中茎如钗股叶在茎端随水浅深陆玑尔雅疏云接余上青下白鬻其白茎以苦酒浸之脆美可案酒
　　苹 
苹韩诗曰沈者曰苹浮者曰藻盖藻萍类也似槐叶生道□浅水中与萍杂至秋则紫今会稽谓之马薸亦呼紫薸
　　藻 
藻水草之有文者生乎水下而不能出水之上孔子曰管仲镂簋而朱纮山节而藻梲说者以为藻取其文盖藻非特为取其文亦以禳火今屋上覆橑谓之藻井取象于此风俗通曰殿堂宫室象东井形刻作荷菱所以厌火与此同义
　　海藻 
海藻尔雅曰（爻荨）海（艼去丁改漅）如水藻而大似发黑色生深海中陈藏器本草以为尔雅所谓纶似纶组似组东海有之正为二藻也善疗瘤瘿夫颈处险而瘿今汝洛闲多焉而浙右闽广山岭重阻人鲜病之者按本草海藻昆布青苔紫菜皆疗瘤瘿结气被海之邦食此故能疗之也
菱一名芰屈到嗜芰即此是也亦名薢茩说文云楚谓之芰秦谓之薢茩越人谓小者为剌菱大者为腰菱今俗但言菱芰诸草木书亦不分别惟武陵记云四角三角曰芰两角曰菱其花紫色昼合宵炕随月转移犹葵之随日也越中所产进罗文菱最大即所谓腰菱也
　　虞蓼 
虞蓼此即蓼之生水泽者也诗曰其镈斯赵以薅荼蓼荼陆草也蓼水草也以薅荼蓼则高下无所不治且因暑雨化之则草不复生而地美盖非特去草之害亦以醲其田畴故荼蓼朽止于是黍稷茂止也月令季夏烧薙行水利以杀草如以热汤可以粪田畴可以美土疆此之谓也诗曰未堪家多难予又集于蓼蓼言辛苦也吴越春秋曰越王念复吴怨卧则切之以蓼冬则抱冰夏则附火言其刻志如此
　　芡 
芡叶似荷而大生而有芒剌越人云荷华日舒夜敛芡华昼合宵炕此阴阳之异也方言曰北燕谓之（艼去丁改役）青徐淮泗之间谓之芡南楚江淮之闲谓之鸡头或谓之鴈头周官笾人加笾之实菱芡（上卤下木）脯所谓笾豆之实水陆之品也今山阴梅市之鸡头最盛有一户种及十八里者然亦有数等小白皮最佳大白皮中白皮其皮颇坚难啮黄嫩又太软皆不逮也其柄又可为葅甚美越人谓之藕梗其实芡柄耳
　　苹 
苹一名蓱无根而浮常与水平故曰苹也会稽谓之薸言无定性漂流随风而巳周官萍氏掌水禁郑氏云以不沈溺取名盖使之几酒谨酒也月令季春曰萍始生旧说萍善滋生一夜七子一曰萍浮于流水则不生于止水则一夕生九子故谓之九子萍淮南子曰夫萍树根于水木树根于土天地之性也世说杨华入水化为浮萍不知信否
　　水僊 
水僊本名雅蒜元佑闲始盛得名黄鲁直张文潜皆极称之鲁直初以为可比梅故曰乞与江梅定等差既而曰但枝不及梅耳故又曰只比江梅无好枝今山阴此花有两种一曰水僊一曰金盏银台金盏银台香既差减格韵亦稍下故徐师川水僊诗曰金盏银台何足比也园丁以为此花六月并根取出悬之当风八月复种之则多花或曰多粪之花自多又曰但勿移三四年数灌溉之而巳不必它法也
　　荷 
荷总名也华叶等名具众义故以不知为问谓之荷也昔人正名百物有是哉故曰万物有成理而不说郭璞以为芙渠一名芙蓉按说文未发为菡萏巳发为芙蓉芙蓉华之号也盖亦通曰芙蕖毛诗传云荷芙蕖也其华萏说文以为其华曰芙蓉其秀曰菡萏其实曰莲莲之茂者曰华今其的中有青为薏皆倒生两牙一成芰荷一蕅荷也又生一牙为华澫荷帖水生蕅者也芰荷无蕅卷荷也与华偶生出乎水上亭亭如伞是亦谓之伎荷【薏音忆伎立也】山阴荷最盛其别曰大红荷小红荷绯荷白莲青莲黄莲千叶红莲千叶白莲大红荷多藕小红荷多实白莲藕最甘脆多液千叶莲皆不实但以为翫耳出偏门至三山多白莲出三江门至梅山多红莲夏夜香风率一二十里不绝非尘境也而游者多以昼故不尽知
　　藕 
藕尔雅曰其本蔤其根藕盖茎下白蒻在泥中者曰蔤藕偶生又善耕泥引长故藕之文人耦名之亦曰藕赵辟公杂记曰藕能移鲤能飞能守越人谓六七月闲藕最佳谓之花下藕又特出罗文在禹庙前它皆不逮其梢纤细者可和芥为菹甚美
　　芹
芹诗曰觱沸槛泉言采其芹水菜也一名水英尔雅谓之楚葵列子以为客有献芹者乡豪取而尝之蜇于口惨于腹也芹实嘉蔬今和芥或以酰酱和之为菹绝妙列御寇之言殆出北方未尝食芹者尔越城白马山产芹最美
 
　　莼 
莼字一作（艼去丁改纯）泮宫曰思乐泮水言采其茆茆即莼也久食大宜人合鲋鱼食之佳尤宜老人叶如荇菜而紫茎大如箸柔滑可羹齐民要术云莼性易生水深则茎肥而叶少水浅则叶多而茎瘦陆士衡云吴中有千里莼羹但未下盐豉尔然萧山湘湖之莼特珍柔滑而腴方春小舟采莼者满湖中山阴故多莼然莫及湘湖者或云温病起者勿食犯之辄死
　　蘜
蘜尔雅曰蘜治蘠今之秋华鞠也月令季秋云鞠有黄华曰有者非其有之时也春秋传曰有者不宜有也周官后蚕服鞠衣鞠衣色黄象鞠鞠盖华于阴中其华则又中之色也故鸟兽草木之名孔子欲学者之多识而记礼者以为衣服在身而不知其名为罔也会稽昌安门内朱通直庄有佳菊数十种
 
　　刘寄奴
刘寄奴治金疮其详见宋武帝纪此其得名之始也本草总云生江南掌禹锡注云出越州目华子注治心腹痛止霍乱暴下今乡民每腹痛辄煮饮其汁亦多验
 
　　马兜零
马兜零本草日华子注云越州七八月采
 
　　玉芝
玉芝出陶宴岭一名鬼臼一名山荷叶一名唐婆镜花色正红生叶下故又名羞天花其根一岁生一臼取其臼以面如馄饨皮褁炊熟吞之日三枚可以辟谷令人精神旺而力不衰盖仙药也本草注云亦出会稽一名九臼
　　忍冬
忍冬一名老翁须一名金银藤一名毛藤一名鹭鸶藤一名鸳鸯藤出秦望山鹅鼻山三山及镜湖中水涯香如荼（艼去丁改縻）末利之属亦可植园圃轩槛为架承之治疽疮解百毒有奇效医家类能言之故不详载
 
　　蕨
蕨尔雅曰蕨（艼去丁改鳖）初生无叶可食状如大雀拳足黄鲁直诗云蕨芽新长小儿拳盖此意齐鲁曰（艼去丁改鳖）广雅曰蕨紫藄非也尔雅曰藄月尔郭璞注云藄即紫藄也似蕨可食郭注亦非也本会稽山闲有一种似蕨而毛紫色土人谓之蕨藄亦谓之毛蕨乃不可食乡人但以藏茧及藉杨梅取其性疏而不浥郁也蕨青而藄紫故曰紫藄也今会稽人以蕨配笋为茹尤珍美东坡诗云惭愧春山笋蕨甜是也
 
　　大蓼
大蓼一名马蓼茎大而赤生水泽中高丈余说文云笼天蘥也诗曰山有扶苏隰有荷华山有桥松隰有游龙盖一名游龙桥高也游纵也以纵故谓之龙上耸曰桥山海经曰其上多桥木而郑读曰槁误矣山阴池泽所在有之
　　葛
葛性柔仞蔓生可衣女事之烦辱者故葛覃引以为赋盖知稼穑之艰难则可以为王矣知女功之勤劳则可以为王后矣夫礼后织玄紞今乃亲葛事如此者盖王后亲蚕以劝女功之正事亲葛以劝女功之余事丝麻者本事也（艼去丁改项）葛者余事也葛所以为絺绤也今五云门外有葛山焉吴越录曰越王种葛于此其民歌曰尝胆不苦味如饴令我采葛以作丝是也蕺蕺山所产最多叶似荞麦肥地亦能蔓生茎紫赤色多生山谷阴处吴越春秋云越王嗜蕺常采于此故以名山本草云关中谓之葅菜齐民要术亦有蕺葅法然生撷之小有臭气凶年民斸其根食之谚云丰年恶尔臭荒年莱尔救
 
　　菰菜
菰菜菰蒋草也江南呼为茭草秣马甚肥尔雅云出隧蘧蔬郭璞注云似土菌生菰草中今江东啖之音氍（叟毛）盖一名出隧也张揖云氍（叟毛）毛席取其音同本草注云生江东池泽菰葑上如菌葑是菰根岁久浮在水上者葑越人读如讽刺之讽暴干可供然烧吕氏春秋曰菜之美者越路之菌是也今谓之茭首盖茭心生台至秋如小儿臂其白如藕而软美异常每年移根濯洗极洁种之则无黑脉经年不种则黑脉生矣本草名菰首乃知俗谓之茭首亦有所本
 
　　昌蒲
昌蒲今会稽有一种叶有脊如剑谓之鴈荡昌蒲生石上节殊密当不止一寸九节也今人多以拳石或沙中种之为几案之翫陶贞白言真昌蒲古人谓之兰荪四月五月亦作小厘花也今东闲溪侧又有名溪荪者根形气色极似石上昌蒲而叶正如蒲无脊俗亦呼为昌蒲误矣此物但能辟蚤虱不堪服食即今之水昌蒲一名白昌一名昌阳韩退之云訾医师以昌阳引年是也此物种之易茂但须岁一移种则根大不然渐小周礼朝事之豆有昌本麋臡说者谓昌本昌蒲根切之四寸为菹左传飨有昌歜白黑形盐服氏云昌歜昌本之菹然四寸切之恐非溪荪之根不如是之大则通谓之菖蒲可也香草之类大率多异名所谓茞即今之白芷是也蕙今零陵是也芸今七里香是也叶类豌豆作小丛生其花极芬香经秋叶闲微白如粉汗辟蠹殊验
 
　　蒲萄
蒲萄盛于西北会稽有浆水马脑二种味亦佳魏武有言末夏涉秋尚有余暑酒醉宿酲掩露而食甘而不饴酸而不酢庾信言北地园种户植接荫连架今会稽虽富有此果然俗乃谓不利主人果成主多徙去故居室忌种之又俗谓梓芭蕉皆不利主民庐了无一本惟士大夫园宅及僧寺乃时有之
 
　　凌霄花
凌霄花天下凌霄藤必依大树独西都富韩公园归政堂前一株不附它木而生高三四丈岁着花数百晁以道寄季申诗云故园多谢凌霄木直到丹霄上上头盖指此也今山阴最多有一岁三着花者
 
　　三白草
三白草出镜湖泽畔初生不白入夏叶端方白农人候之以莳田三叶白苗毕秀矣
 
　　菘
菘性陵冬不雕四时长见有松之操故其字会意而本草以为交耐霜雪也旧说菘菜北种初年半为芜菁二年菘种都绝芜菁南种亦然盖菘之不生北土犹橘柚之变于淮北芜菁即蔓菁似菘而小有台一名葑一名须尔雅曰须薞芜也方言曰陈楚之闲谓之丰赵魏之郊谓之大芥其紫华者谓之芦菔一名来菔所谓温菘是也来菔言来麰之所服也今浙西种芜菁者浸多临安亦盛唯越土不宜汉桓帝诏曰横水为灾五谷不登令所伤郡国皆种芜菁以助民食此可以度凶年救饥馑往岁会稽尝有人种乃不生根久亦变为菘张右史文潜诗云蔓菁至南皆变菘其美在上根不食是也
 
　　薤
薤种法一本率七八支谚曰葱三薤四言种葱者三支一科薤即四之支多者科辄圆大故薤本难拔古以拔薤譬强宗乃取此义尔雅曰薤鸿荟即此是也葱亦薤蒜属齐民要术以为种葱良地三翦薄地再翦八月止不止则葱无袍而损白盖葱青谓之袍会稽园夫蓻葱有两等其小而美者曰太官葱韭者久也一种永生说文曰一种而久者故谓之韭内则曰脍春用葱秋用芥豚春用韭秋用蓼葱与芥阴物也韭与蓼阳物也
 
　　瓜
瓜性恶香尤忌闻麝麝气触之乃至一蔕不收诗曰绵绵瓜瓞大曰瓜小曰瓞尔雅曰瓜曰华之桃曰胆之华取譬于华胆取譬于胆礼为天子削瓜副之巾以絺为国君削瓜华之巾以绤盖华若草木之华副绝而不属华析而不绝墨子曰甘瓜苦蔕天下物无全美也越有银瓜握青瓜算筩瓜握青谓其小可藏握中银以色名筩以状名又有蜀阜瓜图经越有蜀阜山岂以是得名与吴桓王时会稽尝有五色瓜出述异记
 
　　苋
苋有红苋白苋紫苋三色今会稽园蔬但白苋尔传曰青泥杀鳖得苋复生今人食鳖忌苋其以此乎红苋一名马齿苋本草云节叶闲有水银每苋十斤可得水银多至十两水银曰汞会稽谓草芽亦曰羕今人呼剌羕菜羕之类是也凡草大率多汞故曰羕今夫挺然茂擢者汞使之然也故曰汞贡而上铅沿而下岂独草为然哉
 
　　苦（艼去丁改买）
苦（艼去丁改买）即苦（艼去丁改豦）字书云苦（艼去丁改豦）江东人呼为苦（艼去丁改买）野生今会稽市中所卖乃园蔬肥嫩不涩与莴苣不远然野苦（艼去丁改买）撷五六过则味益甘滑反胜种者旧说云蚕妇忌撷苦（艼去丁改买）手有苦（艼去丁改买）气令蚕蛾青烂食之者亦忌入蚕室盖苦（艼去丁改买）章气能损蚕今人多不以为意何也（艼去丁改豦）音巨亦作苣杜少陵诗序有云苦苣马齿掩乎嘉蔬则苦苣当非美茹矣
 
　　姜
姜字林云姜御湿之菜茈音紫生姜也潘尼云南夷之姜博物志云妊娠不可食姜令子盈指生犍为川谷及荆扬之土陶弘景云干姜今唯出临海章安两三村解作之蜀汉姜旧美荆州有好姜并不能作干者今绵州干姜为天下第一临海乃不闻出干姜岂以绵姜大售故不复作邪姜畏日而喜露故姜棚覆以干干亦苕之属也叶旁铦利若干戚之干故得名夜冷露零则干卷而姜濡日出昼燠则干舒而荫浓性与它草木异故越人种姜必覆以干
　　蒜
蒜一名葫取其条上子初年种之成独子葫明年则复其木也广志曰蒜有胡蒜小蒜黄蒜长苗无科王逸曰张骞周流绝域始得大蒜葡萄苜蓿南人或谓之齐葫又有泽蒜齐民要术有种泽蒜法或作齑以噉鲙此物煮羹臛极美足为馔中之俊陶云不中煮自当是未经试耳本草谓能伏邪恶礼云膳于君有荤桃茢荤菜所以辟凶邪也近世以灸痈疽率得奇效其法切蒜如崇宁钱厚置患处灼艾丸其上痛则易蒜可至百壮初觉即灸蚤灸无不愈者会稽山闲又有鹿木治疽神良取根以醇酒煎饮之蕴毒悉解盖丛灌小木尔叶如水杨而长近花处则叶圆花为穗色紫
 
　　茄
茄一名落苏越人乃止谓之落苏酉阳杂俎云岭南茄子宿根成树高五六尺又云花时取叶布行路以灰规之人践之子必繁谓之嫁茄子四时纂要以十二月晦嫁树齐民要术以元日及上元日嫁李亦此意也今会稽有水茄亦名银茄云是新罗种形如鸡卵隋大业末名茄子为昆仑紫瓜出芝田录黄鲁直诗云君家水茄白银色殊胜坝里紫膨脝蜀人生蔬不下箸吾与北人俱眼明是也
　　莎
莎释草云台夫须可以为笠又可以为蓑疏而无温诗曰台笠缁撮又曰南山有台莎之别种曰侯莎此草易茂岁岁繁滋薙之一日巳复生会稽人恶之常苦其不能去然北方以罕有贵之唐河南西士曹有莎厅晏元宪在许亦作庭莎记是也其根亦见本草谓之莎根今俗乃谓之香附子
  
　木部
　　楸
楸释木云大而皵楸小而皵榎述异记云越人多橘柚园岁出橘税谓之橙橘户中山又有楸户著名楸籍者也旧说椅即是梓梓即是楸盖楸之疏理而白色者为梓梓实桐皮曰椅其实两木大类同而小别也传曰桥者父道也梓者子道也然今越人不喜种楸云不利人家惟僧居则否十道志云越城多生豫章树每风雨时闻钟鼓声今无复存豫章即梓也
　　松
松其为木也最寿郭氏玄中记曰松脂沦入地中千岁为扶苓挹朴子曰松树三千岁皮中聚脂如龙形名曰飞节芝玉策记曰千岁之松望之如偃盖今会稽惟卧龙及蕺山绝顶仅有数树为百年之木尔
 
　　谷
谷恶木也而取名于谷者谷善也恶木谓之谷则甘草谓之大苦类也本草曰楮一名谷陶氏云即今高宗庙讳木误矣先贤以为皮斑者是楮皮白者是谷有瓣者曰楮无瓣者曰高宗庙讳古之剡藤名天下今剡中楮纸浸有佳者亦不在徽池之下
 
　　桃
桃之品不一上原之金桃御桃摆核桃十月桃庙山之早绯红桃湖南之大绯红桃萧山之水密桃唐家桃邵黄桃杏桃川桃晚秋桃孩儿面桃诸暨乌石之鹰觜桃诸家园中有昆仑桃匾桃矮桃之类不可悉数又有碧桃白桃绯桃二色桃皆千叶花不实今镜湖之西如花泾容山诸处弥望连岗接岭皆桃李略无杂木方春时花盛发如锦绣褁山谷照水如云霞慌然异境邦人踏青时竞出皆走东湖故有不知者甘棠释木云杜甘棠甘棠今之杜梨也又曰杜赤棠白者棠樊光云赤者为杜白者为棠市人多烝熟卖之越人目为梨头盖其实不如北方之美尔然会稽非梨所出姑举大概如桃源之水密梨红麋梨木栅之冯家梨映日红破塘之青消梨何塔之五朵梨东关之葫芦梨诸暨乌程之蚤稻梨满殿香梨廿两梨孝义之密梨雪梨白水之黄匾梨黄麋梨前塘之赵拗梨上金之麻盦梨是也【自乌程以下皆诸暨地名】
 
　　梅
梅一名柟杏类也越州昌原梅最盛实大而美项里容山直步石多出古梅尤奇古可爱绿藓封枝苔须如绿缨疏花点缀其土夭矫如画山谷闲甚多树或荫数十步好事者移植庭槛纵不槁苔藓亦辄剥落盖非凡物也今江湘二浙四五月之闲梅欲黄落则水润土溽础壁皆汗蒸郁成雨其霏如雾谓之梅雨沽衣服皆败黦故自江以南三月雨谓之迎梅五月雨谓之送梅转淮而北则否梅至北方多变而成杏故人有不识梅者地气使然也贾思勰曰桉梅华蚤而白杏华晚而红梅实小而酸杏实大而甜梅可以调鼎杏则不任此用世人或不能辨言梅杏为一物此则北人不识梅也越中又有映水梅其实甚美而颊红消梅其实脆而无滓其始传于花泾李氏故或谓之李家梅越人谓鸭脚子为杏而谓杏为杏梅枣束大者枣小者束盖若酸枣所谓束也于文重束为枣并束为束盖枣性乔束则低矣故其制字如此萧山县有白蒲枣水菱枣马枣亳州枣木枣诸暨有束子其实圆九花九实谓之九熟枣近城亦有之然不及也
 
　　石榴
石榴旧说以枯骨置枝闲石压其根则结子繁盛今越中石榴蒲萄斫枝插土中辄生不须种也郡斋旧有海榴亭李公垂有诗宋考功在会稽亦有玩郡斋海榴诗李义山诗有云山榴海柏枝相交恐海榴各是一种
 
　　橘 
橘如柚而小白花赤实盖亦渡淮而变考工记所谓橘踰淮而北为枳橙亦橘属若柚而香物类相感志曰叶有两刻缺者是也杜荀鹤送人游越诗云有园皆种橘无渚不生莲
　　（上□下木）
（上□下木）味咸北方之果也有菉猬自裹国语曰妇挚不过枣（上□下木）以告虔也今诸暨孝义有芓（上□下木）榛（上□下木）笔谈云芧则庄子所谓狙公赋芧者此文相近之误也或谓诸暨有三如曰如锦之桑如丝之布如拳之（上□下木）
 
　　柿 
柿之别亦多今会稽所产有红柿牛心柿烟脂柿绵红柿八月白柿重晕柿花柿木柿丁香柿及长红团红白红之名又有绿柿会稽谓之椑故有油椑马蹄椑文选有梁侯乌椑之柿殆此类欤上虞有蜡柿亦椑之别也古云柿有七绝一寿二多阴三无鸟巢四无虫五霜叶可翫六嘉实七落叶肥土
　　杨梅
杨梅异物志曰杨梅如弹丸味酸盖昔人未识会稽杨梅今出项里何塔六峰塘里其品之最佳者曰官长梅色深紫香味俱绝曰线梅一名棱梅其实有纹隆隆如线故名色尤紫实大核小亦可亚官长梅也曰乌（汀去丁改婪）梅色黑而韵下曰孙家梅色红而酢越人多渍以糖或盐以案酒曰圣僧梅色白曰白蔕梅曰何塔蚤梅曰金家晚梅曰三线梅斯为下矣方杨梅盛出时好事者多以小舫往游因置酒舟中高饤杨梅与樽罍相闲足为奇观妇女以簪髻上丹实绿叶繁丽可爱又以雀眼竹筥盛贮为遗道路相望不绝识者以为唐人所称荔支筐不过如此
 
　　李 
李释木云休无实李言李有美荫可休则无实可食故道□之李所以不食者苦也郭璞云休无实李一名赵李痤接虑李今之麦李驳赤李其子赤也西京杂记曰汉武上林苑有朱李黄李紫李绿李青李绮李青房李车下李颜回李合枝李羌李燕李猴李邺中记曰华林园有春李冬华春熟广志有黄建李青皮李马肝李然则李之属其品为多会稽有蜡李麦熟李迎瓜李皱李白淡李紫末李五夫有风山李蜡瓜李诸暨有井亭李余姚有粉翠李茄李其实类茄七夕后始熟
　　柰 
柰晋起居注嘉柰一蔕十五实或七实生于酒泉西京杂记曰汉上林苑有白柰绿柰武帝内传有圜丘之紫柰会稽有果名棎亦柰属也方棎花开时镜湖上容山项里闲亦数百树为园花春特甚亦可喜也其佳品曰马面棎林禽与柰绝相似但差小所谓来禽也吴越时有钱仁俊贬于会稽所居有林禽一本枯巳十年及是茂盛多实巳而仁俊果复用
　　山茶
山茶酉阳杂俎云山茶叶如茶树高丈余叶大盈寸色如绯十二月开一说山茶似海石榴出桂州蜀地亦有然今会稽甚多昌安朱通直庄有树高三四丈者蜀地乃绝少成都海云寺仅有一树每岁花发则蜀帅率郡僚开燕赏之邦人竞出士女络绎于路数日不绝
 
　　栀子
栀子诸花少六出者唯栀子花六出陶贞白言栀子翦花六出刻房七道芬香特甚相传即西域薝卜也今会稽有二种一曰山栀生山谷中花瘦长香尤奇绝水栀生水涯花肥大倍于山栀而香差减近岁有千叶栀六月初始盛韩退之云芭蕉叶大栀子肥盖谓水栀也药亦用之然必用山栀
 
　　牡丹
牡丹欧阳公花品序云牡丹出丹州延州东出青州南出越州惟洛阳者天下第一王文公有越人以幕养花诗二首吴越时钱传（王瞿）为会稽喜栽植牡丹其盛若菜畦其成丛列树者颜色葩房率皆绝异时人号为花精会稽光孝观有牡丹亦甚异其尤者名醉西施熙宁闲程给事公辟镇越尝领客赏焉公与坐客皆赋诗刻石观中诗存而花亡曹娥庙前牡丹二株亦不凡虽单叶而着花至数百苞至今存
 
　　杜鹃花
杜鹃花以二三月杜鹃鸣时开一名映山红一名红踯躅会稽有二种其一先敷叶后着花者色丹如血其一先着花后敷叶者色差淡近时又谓先敷叶后着花者为石岩以别之然乡里前辈旧但谓之红踯躅尚未谓之石岩不知石岩之名起于何年荆公送黄吉父归临川诗云亦见旧时红踯躅为言春至即伤心则江西亦谓之红踯躅也越人多植庭槛闲结縳为盘盂翔凤之状惟法华山奉圣寺佛殿前者特异树高与殿檐等而色尤红花正发时照耀楹桷墙壁皆赤旧例花苞欲拆时寺僧先期以白郡府守倅率郡僚往燕其下邦人亦竞出久之寺僧厌其扰阴戕之今枯巳二十年郡斋有杜鹃楼今废李公垂有诗自注云楼前植杜鹃因以为名王性之诗云杜宇啼时花正开是也法华云门诸山皆有之上虞县南有钓台山山足二石笋特起五六十寻其颠皆有花春夏照烂望之有若人立而饰其冠冕者自
国朝
太祖
太宗
真宗遏密之时花枯瘣者皆三载乃复此齐贤良唐所记也
　虫部
　　蜂
蜂有两衙应潮其主之所在众蜂为之旋绕如卫诛罚征令绝严有君臣之义一名蜡蜂蜡生于蜜而天下之味莫甘于蜜莫淡于蜡崖蜜生崖石空中山阴法云寺僧云毗付民家墓木空中有蜂集焉岁得蜜甚多或嫉之投燎焚之蜂卫其王不去尽死亦可异也
　　萤
萤月令季夏曰腐草为萤一名挟火一名据火一名熠耀一说萤非熠耀熠耀行虫尔今卑湿处有虫如蚕蠋尾后载火行而有光俗谓之熠耀越人谓此物多则有年又谓入人室则有客至
 
　　蝶
蝶蛱蝶粉翅有须一名胡蝶列子曰乌足之根为蛴螬其叶为蝴蝶胡蝶胥也尝见园蔬其叶有为蝶者三分二巳蝶矣其一尚叶也又尝见山阴泽中木叶化蝶亦如此干宝云稻成蛬麦成蛱蝶岂虚语哉
 
　　蚕
蚕阳物也恶水淮南子曰蚕食而不饮蝉饮而不食蜉蝣不食不饮再蚕谓之原蚕一名魏蚕以晚叶养之先王禁焉淮南子曰原蚕再登非不利也然王者之法禁之为其残桑也郑云蚕为龙精月直大火则浴其种是蚕与马同气物莫能两大禁原蚕者为害马欤然则原蚕有禁非特欲以护桑又以害马故也今蚕负马迹亦其验欤土人谓之夏蚕亦曰热蚕亦曰晚蚕自世衰道微先王之禁不行而民闲一岁至有三蚕者矣是以桑弱而马耗也蚕书曰饲蚕勿用雨露湿叶盖蚕性恶湿大抵春蚕多四眠余蚕皆三眠越人谓蚕眠为幼谓之幼一幼二幼三幼大蚕死则谓之眠熟故讳之而谓之幼
   
　鱼部
　　鲻
鲻色黑如缁衣故曰鲻鱼本草云生江海浅水中今会稽濒海处皆有之鱼之最美者故吴王与会稽介象论鲙之美乃（土舀）地置钩饵果得鲻焉侍中徐景山云獭嗜鲻鱼乃不避死余姚濒海以桃花时为绝胜鲈镜湖中小者纔数寸许最珍海鲈绝有大者煮熟则韧瀹以沸汤亟取乃脆美可食张季鹰为齐王东曹掾在洛见秋风起因思吴中菰菜莼羹鲈鱼鲙曰人生贵适意耳遂命驾归
　　鲤
鲤今会稽池泽中大者亦十余斤鱼唯鲤最寿有至千岁者故曰詹何之钓千岁之鲤不能避也越人谓鲤之小者为鲤花鲈之小者为鲈靸鲫之小者为鲫核鳢之小者为鳢剩（鱼占）之小者为（鱼占）篦皆莫详其义鲫一名鲋吕子曰鱼之美者洞庭之鲋鲋小鱼也故易曰井谷射鲋庄子曰车辙中有鲋鱼焉镜湖中鲫纔数寸酉阳杂俎云东南海中祖洲鲫长八尺食之宜暑而避风浔阳有青林湖大者亦二尺可止寒热越人谓鲫喜聚游鲫言相即鲋言相附萧山湘湖之鲫珍美为越中之冠
 
　　（鱼单）
（鱼单）旧说是荇苓根所化又云是人发所化今其腹中自有子不必尽是变化也府学大成殿前池中有（鱼单）其大几二尺围岁旱池涸有见之者后汉杨震传有冠雀衔鳣鱼集讲堂前注云冠雀鹳也鳣（鱼单）也盖古字多通用
 
　　鲿 
鲿性浮而善飞跃故一曰扬今黄鲿鱼是也陆玑曰今黄颊鱼燕头鱼身颊骨正黄鱼之有力解飞者一名黄杨旧说鱼胆春夏近下秋冬近上土人谓之黄鲿亦曰白条鱼
　　（鱼庸）
（鱼庸）鲢鱮也弱鳞而色白北土皆呼白鱮西征赋曰华鲂跃鳞素鱮扬鬐传曰连行鱼属以其性旅行也上林赋有鰫鱼音常容反注云似鲢而黑然则二物也六韬曰缗隆饵重则嘉鱼食之缗调饵芳则庸鱼食之（鱼庸）庸鱼也鱼之不美者会稽诸暨以南大家多凿池养鱼为业每春初江州有贩鱼苗者买放池中辄以万计方为鱼苗时饲以粉稍大饲以糠糟久则饲以草明年卖以输田赋至数十百缗其闲多（鱼庸）鲢鲤鲩青鱼而巳池有仅数十亩者旁筑亭榭临之水光浩渺鸥鹭鵁鶄之属自至植以莲芡菰蒲拒霜如图画然过者为之踌躇汉书曰水居千石鱼陂与千户侯等盖谓此也
 
　　石首鱼
石首鱼本草云和莼作羹开胃益气加盐暴干食之名为（觠去角改鱼）【音想】土俗爱重以为益人虽乳妇在蓐亦可食至为之语曰此养人之鱼也炙食之主消瓜成水鱼初出水能鸣夜视有光又野鸭头中有石云是此鱼所化旧说北人有寓南海者夜视粪筐中有光烛之但鱼头尔去烛复然以为不祥及启食奁窥其余脔亦有光益恐明日询之土人乃知此海鱼之常近岁舟行萧山道中晦夕潮泛甚大溢入漕渠咸水为船头所激烁烁有光以篙击水迸散如星火岭表异物志云遇夜阴晦海波如燃火有月即不复见海中鱼虾置暗处则有光又引木玄虚海赋云阴火潜然本草固巳言之蔡谟食彭蜞濒死叹曰读尔雅不熟几为劝学所误事类如此
 
　　春鱼
春鱼似石首而小岁以仲春至岂以此故得名欤盐浥而干之名曰含肚见大业拾遗记越人馌耕以含肚（觠去角改鱼）为上馔佣耕者至有置不敢食包褁归为亲养者或不设则皆不乐
 
　　梅鱼
梅鱼小于春鱼而头大最先至一曰当名麋鱼以善烂得名
 
　　比目鱼
比目鱼一名鞋底鱼尔雅云东方有比目鱼焉不比不行其名谓之鲽【音牒】说文云音土盍反土人谓之箬鱼以其形似箬也上林赋一名魼音去鱼反注云比目鱼也状似牛脾细鳞紫色
 
　　鮆 
鮆尔雅云鮤鱴刀注云今之鮆鱼也亦呼为鱽鱼然有二种鱽鱼堪鲙亦曰刀鮆说文云饮而不食刀鱼也九江有之今当涂建业濒江所产甚美会稽谓之江鮆其小者谓之海鮆春时子多而肥为差胜耳
　　银鱼
银鱼浙河以北所产大如指此州所有仅如箸末然软美过之博物志谓吴余鲙鱼云是孙权食鲙弃其余水中化为鱼也樵风溪酒瓮山下闲有之甚大
 
　　乌（鱼则）
乌（鱼则）旧说乌（鱼则）有碇遇风则虬前一须下碇一名缆风鱼风波稍急即以须黏石为缆遇大鱼辄噀墨周其波以卫身害若小虾鱼过前即吐墨涎惹之南越志曰乌贼怀墨而知礼其肠名鱁（鱼夷）宋明帝好食蜜渍鱁（鱼夷）然古所谓糖蟹如何(太祖庙讳)嗜糖蟹锺岏谓蟹之将糖躁扰弥甚之类皆谓糟蟹耳当时语如此沈存中以为蜜渍鱁（鱼夷）之比又云北人嗜甘故鱼蟹加糖蜜皆非也好食蜜溃鱁（鱼夷）乃宋明帝岂北人耶今淮浙贡酒渍车螯柱谓之蜜丁曾子开有蜜丁诗然实未尝用蜜也蜜鱁（鱼夷）类此史官妄加渍字尔
 
　　水母
水母一名虾（虫宅）闽人直曰（虫宅）大小不等形如覆帽而无口眼今三江斗门海浦潮退人可拾取常有虾寄其上方其浮泛水上人欲捕之辄欻然而没乃是虾有所见耳越绝书曰海镜蟹为腹水母虾为目也然其性暖能巳河鱼之疾或以虾醋如鲙食之最宜亦物类相摄耳
 
　　蟹
蟹酉阳杂俎云蟹八月腹内有芒真稻芒也长寸许向东输与海神未输芒不可食烧其壳能致鼠会稽往岁有蟹菑小蟹无数相虬结大如三斗器随潮入浦散入濒海诸乡食稻为尽螟蝗之害不加于此国语云越王与范蠡谋吴曰今其稻蟹不遗种盖谓此也
 
　　虾
虾字书云长须虫也海中有虾须长二丈海虾捣泼生食以案酒殊俊快河虾壳强可烹食尔越人谓杜鹃曰社豹社豹啼时渔人卖小虾名社豹虾又有小虾大如糠核曰糠虾
 
　　虾蟆  
虾蟆背有黑点身小能跳接百虫善鸣与蟾蜍不类本草云虾蟆一名蟾蜍非也酉阳杂俎云鹳影抱虾蟆声抱今里俗闻其春鸣谓之聒子其子谓之科斗大尽先生前足小尽先生后足蟾蜍腹大背黑皮上多痱磊跳行舒迟其肪涂玉则软刻削如蜡本草所谓能合玉石者也今其一种似虾蟆而长踦瞋目如怒谓之蛙越王揖怒蛙而武士归之即此是也周礼蝈氏注云蝈今御所食蛙也汉书曰丞相擅减宗庙羔菟蛙此何等物而汉人以供玉食及宗庙之荐邪然则北人未尝不喜食之韩文公诗以为南烹恐或不然齐会稽孔稚珪不乐世务宅中草没人春日蛙鸣仆射王晏鸣笳鼓造之闻蛙声曰此殊聒人耳答曰我听卿鼓吹殆不及此晏有媿色又有竹蛙春中能升高而鸣吐白沬如斗大悬竹树闲沬中皆小黑子大抵蛙之属皆吐生也又有蛤蚧亦蛙之属或名半蛤本草云生岭南山谷及城墙或大树闲长四五寸尾与身等形如守宫一雄一雌常自呼其名曰蛤蚧最护惜其尾或见人欲取之多自啮断其尾首如虾蟆背有细鳞如蚕子土黄色今秦望诸暨山谷闲皆有之捕者必以月之上寅日不然则往往藏穴中不出
　鸟部
　　鹊
鹊淮南子曰太阴所建蛰虫首穴而处鹊巢向而为户又曰蛰虫鹊巢皆向天一盖鹊巢向天一而背岁也先儒以为鹊巢居而知风蚁穴居而知雨岁多风则去乔木巢旁枝故能高而不危也古谓七夕鹊上天河为桥虽未必然今山阴七夕鹊绝少见
　　鹳 
鹳禽经曰鹳俯鸣则阴仰鸣则晴拾遗记曰鹳能聚水巢上故人多聚鹳鸟以攘却火灾然往岁会稽市火相去尚远忽有熛焰如流星独焚仓西鹳巢鹳飞鸣空中竟不能救又不知何异也
　　鹅
鹅左氏曰郑翩愿为鹳其御愿为鹅旧说言江淮谓群鹳旋飞为鹳井则鹳善旋飞盘薄霄汉与鹅之成列正异故古人阵法或愿为鹅或愿为鹳也会稽戒珠兰亭有右军养鹅池存焉
 
　　鶌鸠
鶌鸠释鸟云鶌鸠鹘鸼今江东亦呼鹘鸼左传曰鹘鸠氏司事先儒云鹘鸠春来秋去故为司事一名鸣鸠月令所谓鸣鸠拂其羽者是也一名鷽鸠庄子所谓蜩与鷽鸠笑之者是也盖此似山鹊而小释鸟曰鷽山鹊也故此一名鷽鸠又其短尾青黑色多声故此一名鸣鸠也陆玑云鹘鸠一名斑鸠似鹁鸠而大鹁鸠灰色无绣项阴则屏逐其匹晴则呼之语曰天将雨鸠逐妇者是也斑鸠项有绣文斑然故曰斑鸠则与此鹘鸠全异玑之言非今此鸟喜朝鸣故一曰鹘嘲也凡鸟朝鸣曰嘲夜鸣曰（口夜）禽经曰林鸟以朝嘲水鸟以夜（口夜）（口夜）音夜字见龙龛手镜
 
　　鹈
鹈释鸟云鹈鴮鸅郭璞曰今之鹈鹕也好群飞沈水食鱼故名洿泽鹈形似鹗而大人足其鸣自呼颔下胡大如数升囊因以盛水贮鱼一名淘河一名洿泽会稽不常有有辄大水土人占之颇验
 
　　鹧鸪
鹧鸪自呼其名常向日而飞飞数随月盖若正月一飞而止畏霜露早晚稀出有时夜飞飞则以木叶自覆其背臆前有白圆点文多对啼志常南向不思北徂本草曰鹧鸪形似母鸡鸣云钩辀格磔会稽诸暨山闲颇多
 
　　鹭
鹭一名舂锄步于浅水好自低昂故曰舂锄也方言鹖鴠谓之独舂与此同意鹖鴠亦其鸣声如舂鹭色雪白顶上有丝毵毵然长尺余欲取鱼则弭之山阴濒水人家多畜之皆驯不去惟白露一日必笼之不然飞去
 
　　燕
燕之往来避社而嗛土不以戊巳（上竹下尔）口布翅枝尾齐人呼鳦盖取其鸣自呼故曰鳦也一名玄鸟盖取其色之玄故曰玄鸟也一名鷾鸸目之所不宜处不给视虽落其实弃之而走其畏人也而袭诸人闲此燕安之道也旧说紫胸轻小者谓之越燕胸斑黑声大者谓之胡燕胡燕土人谓之社鸥多巢村墟人家门外其为巢有极长者山阴人家每候燕多社前到但不入人屋尔必过玄鸟至之日乃入而营巢
 
　　黄鸟
黄鸟黄栗留也一名仓庚一名皇齐人谓之抟黍亦或谓之黄袍常葚熟时来啄桑闲亦应节趋时之鸟也凡诗言黄鸟者兴也言仓庚者赋也
 
　　斲木
斲木释鸟云鴷斲木郭璞曰口如锥长数寸常斲木食虫因名云此鸟有大有小有褐有斑褐者是雌斑者是雄又有青黑者头上有红毛生山中土人呼为山斲木大如鹊
 
　　鸭 
鸭鹜也尸子曰野鸭为凫家鸭为鹜不能飞翔如庶人守耕稼而巳周官庶人执鹜工商执鸡工商欲其知时又上之所畜也故执鸡庶人虽亦上之所畜欲其不散迁而巳故执鹜说苑曰鹜无佗心故庶人以为挚物类相感志云鸡鹜伏卵忌磨若闻砻磨之声则不生矣曲礼曰庶人之挚匹匹鹜也今雄鸡能鸣其雌不能鸣雌鹜能鸣其雄不能鸣
　　脊令
脊令释鸟曰（即鸟）鸰雝渠盖雀之属飞则鸣行则摇大如鴳长脚尾腹下白颈下黑如连钱故杜阳人谓之连钱会稽人呼为雪姑其色苍白似雪鸣则天当大雪极验
 
　　杜鹃
杜鹃一名子规一名怨鸟夜啼达旦血渍草木凡始鸣皆北向啼苦则倒悬于树说文所谓蜀王望帝化为子巂今谓之子规是也至今寄巢生子百鸟为哺其雏尚如君臣云尔雅曰巂周即此鸟也越人谓之谢豹顾况诗云绿树阴中谢豹啼又名射豹
 
　　戴胜
戴胜释鸟云鵖鴔戴鵀郭璞曰鵀即头上胜今亦呼为戴胜一名戴鵀头上有毛花成胜故曰戴胜也三月飞在桑闲盖蚕生之候月令所谓戴胜降于桑是也越人云降桑遇金日主谷贱
 
　　乌  
乌说文曰乌孝鸟也象形益州耆旧传曰张霸为会稽太守举贤劝讲一郡慕化道路但闻诵声野无遗寇民语曰城上乌呜哺父母府中诸吏皆孝子王子年拾遗录云越王入国有丹乌夹王而飞故句践起望乌台以纪其瑞燕乌释鸟曰燕白脰乌广雅云纯黑而反哺者谓之乌小而腹下白不反哺者谓之雅乌白项而群飞者谓之燕乌白脰乌也雅乌鷽也山阴又有一种名寒鸦比常鸦颇小岁十月自西北来其阵蔽天及春中乃去秦太虚乐府云寒鸦万点流水绕孤村不至越者殆不知也
　兽部
　　兔
兔口有缺吐而生子故谓之兔兔吐也旧说兔者明月之精视月而孕故楚辞曰顾兔在腹言顾兔居月之腹而天下之兔望焉于是感气礼曰兔曰明视其以此欤说文无免字以兔为免兔生自口出宜有留难吐而后免故字又通为免
　　獭 
獭似狐而小青黑色肤如伏翼水居食鱼自祭其先记曰獭祭鱼然后渔人入泽梁是也獭取鲤于水裔四方陈之进而弗食世谓之祭鱼山阴泽居亦时见之
　　羊
羊礼云羽鸟曰降四足曰渍曰渍者谓死相韭渍而善耗败也六畜之死皆善耗败而羊为甚礼曰羊曰柔毛柔毛谓其不疾瘯蠡也诗曰羊牛下来先羊后牛者羊性畏露晚出而早归常先于牛会稽往岁贩羊临安渡浙江置羊艎版下羊啮船茹舟漏而沉溺者甚众至今人以为戒
 
　　牛
牛诗曰尔牛来斯其耳湿湿湿湿言润泽也盖牛之为物病则耳燥安则温润而泽故古之视牛者以耳旧云牛相璧堂欲阔膺廷欲广豪筋欲就隽骨欲垂插颈欲高排肋欲密尾不用至地头不用多肉角欲得细身欲得圆眼欲得大口方易饲鼻广易牵倚欲如绊马行欲如羊形欲如卷悬蹄欲如八字乱睫好触龙颈突目好跳毛拳角冷有病毛少骨多有力歧胡有寿常有似鸣有黄戎右曰赞牛耳桃茢牛耳无窍以鼻听也盟者听于神人故执牛耳而正以不听为戒中州（火平）潼取酥酪以雍酥为冠今南方亦皆作而会稽者尤佳会稽诸邑又推诸暨为冠盖吴中酥虽绝多大抵味淡不可与会稽班也晋王武子指羊酥示陆士衡云卿江东何以敌此疑当时南方未有酥酪也
 
　　猫
猫鼠善害苗而猫能捕鼠去苗之害故字从苗记曰迎猫为其食田鼠也迎虎为食田豕也今海州猫最佳俗云海州猫曹州狗
 
　　猴 
猴吕子曰狗似玃玃似母猴母猴似人猴善候其字从侯白虎通曰侯候也楚人谓之沐猴旧云此兽无脾以行消食柳子厚云猿好践稼蔬所过狼籍山之小草木必陵挫折挠之会稽山闲陆种如豆麦胡麻莱服蔬果竹萌之类多为残毁天衣寺僧法聪令捕一老猴被以衣巾多为细缝使不可脱纵之使去老猴喜得脱跳趋其群群望而畏之皆舍去老猴趋之愈急相逐日行数十百里其害遂稍息
　药石部
　　紫石英
紫石英本草但云生太山山谷陶贞白云会稽诸暨石形色如石榴子掌禹锡云生太山或会稽十道志云谢敷少时游诸暨乌带山梦神语云当以千千万万相遗旦至主人林下有异色石乃紫石英主人云出此山敷遂往采掘得其穴所获甚多元和郡志亦云乌带山出紫石英或以为乌豆山或以为当读如乌竖或以为字当作笪未知孰是也今诸暨枫桥山闲每雷雨后民竞往采之然必祠神而后入山盖用谢敷故事但土豪为垄断民得石多归之它人未易得也自此至婺女地产紫石英甚多但不如诸暨之莹絜有光彩尔　都下及吴中药肆所卖紫石英皆此石也婺州双林寺辄谓之饭石以神其说
　　太一余粮 
太一余粮按本草太一余粮及禹余粮一物而以精麤为名会稽王屋泽潞诸山皆有之嵊县了溪有余粮岭产禹余粮故得名
　纸
王右军为会稽内史谢公【一作桓温】就乞陟厘纸【一作侧厘】库内有九万枚【一作五十万】悉与之以此知会稽出纸尚矣剡之藤纸得名最旧其次苔笺然今独竹纸名天下它方效之莫能彷佛遂掩藤纸矣竹纸上品有三曰姚黄曰学士曰邵公【学士以太守直昭文馆陆公轸所制得名邵公以提刑邵公（龠虎）所制得名】三等皆又有名展手者其修如常而广倍之自王荆公好用小竹纸比今邵公样尤短小士大夫翕然效之建炎绍兴以前书简往来率多用焉后忽废书简而用札子札子必以楮纸故卖竹纸者稍不售惟工书者独喜之滑一也发墨色二也宜笔锋三也卷舒虽久墨终不渝四也性不蠹五也东坡先生自海外归与程德孺书云告为买杭州程奕笔百枚越州纸二千幅常使及展手各半汪圣锡尚书在成都集故家所藏东坡帖刻为十卷大抵竹纸居十七八米元章礼部著书史云予尝硾越州竹光透如金版在由拳上短截作轴入笈番覆一日数十纸学书前辈贵会稽竹纸于此可见会稽竹有宜为矢者其竹各箭自汉以来乃并谓矢为箭惟裔夷远域地不产竹或用柳或用楛为矢然彼人亦谓矢为箭则竹矢之着于天下可知又今乐部笙率以会稽卧龙山竹为贵汉蔡中郎得柯亭椽竹为笛亦会稽也会稽之竹其美如此今为纸者乃自是一种收于笋长未甚成竹时乃可用民家或赖以致饶唐舒元舆有悲剡藤文顾逋翁有剡纸歌近时光元章薛道祖曾文清皆有越州竹纸诗附于后【舒元舆悲剡藤文剡溪上绵四五百里多古藤株（木卉）逼土虽春入土脉他植发活独古藤气候不觉绝尽生意予以为本乎地者春到必动此藤亦本于地方春且死色遂问溪上人有道者云溪中多纸工万斧斩伐无时擘剥皮肌以给其业噫藤虽植物者温而荣寒而枯养而生残而死亦将似有命于天地闲今为纸工斩伐不得发生是天地气力为人中伤致一物疾疠之若此异日过数十百郡洎东雒西雍历见书文者皆以剡纸相夸予寤曩见剡藤之死职止由此此过固不在纸工且今九牧士人自专言能见文章户牖者其数与麻竹相多听其语其自安重皆不啻掘骊龙珠虽苟有晓寤者其伦甚寡不胜众者皆敛手无语胜众者果自谓天之文章归我遂轻傲圣人道使周南召南风骨入于折杨皇华中言偃卜子夏文学陷入于淫靡放荡中比肩握管动盈数千百人数千百人笔下动数千万言不知其为谬误日月以纵自然残藤命易甚桑叶波波踏踏未见止息如此则绮文妄言辈谁非书剡纸者邪工嗜利晓夜斩藤以鬻之虽举天下为剡溪犹不足以给况一剡溪者耶以此恐后之日不复有藤生于剡矣大抵人闲费用苟得着其理则不枉之道在则暴耗之过莫由横及于物物之资人亦有其时时其斩伐不为天阏予谓今之错为文者皆天阏剡溪藤之流也藤生有涯而错为文者无涯无涯之损物不直于剡藤而巳予所以取剡藤以寄其悲顾逋翁剡纸歌云门路上山阴雪中有玉人持玉节宛委山里禹余粮石中黄子黄金屑剡溪剡纸生剡藤喷水捣为蕉叶棱欲写金人金口偈寄与山阴山里僧手把山中紫罗笔思量点画龙蛇出正是垂头搨翼时不免向君求此物米元章越州竹纸诗越筠万杵如金版安用杭油与池茧高压巴郡乌丝栏平欺泽国清华练老无他物适心目天使残年司笔砚图书满室翰墨香刘薛何时眼中见薛道祖和书便莹滑如碑板古来精纸惟闻茧杵成剡竹光凌乱何用区区书素练细分浓淡可评墨副以溪岩难乏砚世闲此理谁复知千里同风未想见薛道祖咏笔砚闲物研滴须琉璃镇纸须金虎格笔须白玉研磨须墨古越竹滑如苔更加一万杵自封翰墨乡一书当千户曾文清公竹纸三绝句会稽竹箭东南美来伴陶泓住管城可惜不逢韩吏部相从但说楮先生会稽竹箭东南美化作经黄纸迭层旧日土毛无用处剡中老却一溪藤会稽竹箭东南美研席之闲见此君为问溪工底方法杀青书字有前闻】
　盐
盐会稽亭户煎盐法以海潮沃沙暴日中日将夕刮（卤兼）聚而苫之明日又沃而暴之如是五六日乃淋（卤兼）取卤然后试以莲子每用竹筒一枚长二寸取老硬石莲五枚纳卤筒中一二莲浮或俱不浮则卤薄不堪用谓之退卤莲子取其浮而直若三莲浮则卤将成四五莲浮则卤成可用谓之足莲卤或谓之头卤然石莲试以卤取最后升者为足莲足莲乃可验卤有无足莲者必借人巳验莲卤较莲之轻重为之然后为审【闽中之法以鸡子桃仁试之卤味重即正浮在上卤薄则二物侧浮与此相类】编竹为盘盘中为百耳以蔑悬之涂以石灰纔足受卤燃烈焰中卤不漏而盘不焦灼一盘可煎二十过淋下卤水或以它水杂之但识其旧痕以饭甑盖之于中（打去丁改穴）去面水至旧处元卤尽在所去者皆它水或以甑箄隔之亦可以他物则不可分矣孔融论云獘箄不能救盐池之卤意盖指此练化术云饮食过咸以饭箄竹数条炙之着其中则汁便淡盖未易以理推也元丰中卢秉提点两浙刑狱会
　日铸茶
日铸岭在会稽县东南五十五里岭下有僧寺名资寿其阳坡名油车朝暮常有日产茶绝奇故谓之日铸然茶之尤者顾渚蜀冈蒙顶皖山宝云皆见于唐以来记录或诗章中日铸有名颇晚吴越贡奉中朝土毛毕入亦不闻有日铸则日铸之出殆在吴越国除之后归田录云草茶盛于两浙两浙之品日注第一青箱记亦云越州日铸茶为江南第一范文正公汲清白堂西山泉以建溪日铸卧龙云门之品试之云甘液华滋悦人襟灵茶经余姚茶生瀑布岭昔号仙茗大者殊异与襄州同按今会稽产茶极多佳品惟卧龙一种得名亦盛几与日铸相亚卧龙者出卧龙山或谓茶种初亦出日铸盖有知茶者谓二山土脉相类及蓺成信亦佳品然日铸芽纤白而长其绝品长至三二寸不过十数株余虽不逮亦非他产所可望味甘软而永多啜宜人无停滞酸噎之患卧龙则芽差短色微紫黑类蒙顶紫笋味颇森严其涤烦破睡之功则虽日铸有不能及顾其品终在日铸下自顷二者皆或充包贡卧龙则易其名曰瑞龙盖自近岁始也其次则天衣山之丁堄茶陶宴岭之高坞茶【一曰金家隩茶】秦望山之小朵茶东土乡之鴈路茶会稽山之茶山茶兰亭之花坞茶诸暨之石笕茶余姚之化安瀑布茶此其梗概也其余犹不可殚举日铸它书及土人皆用此铸字蔡君谟东坡先生诗帖墨迹皆然惟欧阳公着归田录则书为日注疑公自有所据其后亦有书作注者盖自欧阳公始也
　布帛
葛之细者旧出葛山【属会稽】当句践时使国中红女织布以献于吴其歌曰尝胆不苦味若饴令我采葛以作丝弱于罗兮轻霏霏又曰葛之蔓兮舒长条为絺为绤纤且调当暑是服轻飘飘其精如此而后之葛布颇无闻者【梁刘孝绰有谢越布启曰比纳方绡既轻且丽珍迈龙水妙越岛夷考其所称非葛不足当也以其总称越布故不得强名之】今越人衣葛出自闽贾然则旧邦机杼或者久不传矣
苎之精者本出苎罗山【属诸暨】下有西子浣沙石盖俗所谓苎沙者于此浣之以故越苎最为得名夏侯开国吴都赋曰纤絺细越青笺白纻【旧经载诸暨三如有如丝之苎而郡国十道志苎或作莼疑必有一误故不载】而乐府因是有白纻歌词今外诸邑独暨阳尤能以苎为布虽不逮旧盖苎罗遗俗云
白迭布自一种杜子美诗所谓光明白（迭毛）巾者也晋令曰士卒百工毋得服越迭盖旧惟出于越今无之茧布尔雅云袍襺也礼记玉藻纩为襺缊为袍左氏传曰重襺衣裘其注释皆谓新绵今诸暨之俗纴缉茧绪纤如丝缕织之成匹盖状似絁而密缜过之虽名为布其实帛也古有茧纸盖以茧为之兰亭亦茧纸书也今非独无能制者亦不复见矣
山后布颇有名【一名皱布】亦出于诸暨县其初缉麻为缕织成而精好纤密盖亚于罗然颇须厚价故难售惟贵介之公子厌纨绮者独喜取之将制衣漱之以水顷刻成縠纹矣
强口布以麻为之出于剡机织殊麤而商人贩妇往往竞取以与吴人为市强口者去剡十五里其溪水尤绀澈可爱世传王谢诸人尝以雪后泛舟至此徘徊不能去曰虽寒强饮一口自是以名其地亦或有之昔曹公以酪示座中而羃其上书合字客莫敢发惟杨修即发而食之曰公令人一口也则一口亦魏晋人语或曰剡有强中故此曰强口
越罗最名于唐杜子美诗屡道之【缲丝行曰越罗蜀绵金粟尺后出塞曲曰越罗与楚练照耀舆台躯】而地理志所云越贡宝花罗者今尼院中宝街罗是也近时翻出新制如万寿藤七宝火齐珠双凤绶带纹皆隐起而肤理尤莹洁精致宝街不足言矣
绫今出于剡县昔所谓十样花纹者今不尽见惟樗蒱绫最盛樗蒱绫者以状如樗蒱子得名吴兴遂宁皆有之
剡出绉纱尤精其绝品以为暑中燕服如絓冰雪然虽剡之居人亦不能常得矣
縠始见于吴越春秋句践始得西施郑旦饰以罗縠是也以故锡贡旧有轻容生縠数十年来縠颇出于萧山县虽未臻绝妙然与吴中机工略相当矣
绢旧总称吴绢今出于诸暨者曰花山曰同山曰板桥其轻匀最宜春服邦人珍之或贩鬻颇至杭而止以故声价亦不远也
萧山纱以暑伏织者为上秋织者为下冬为尤下盖霜燥风烈则丝脆帛地不坚为衣易弊故卖纱者必曰此夏纱也
会稽志卷第十八
　拾遗
山川土宇志载之所不及然而不可佚也作拾遗
桂林山十道志谢灵运着山居赋处或云始宁之东山也一云余姚县有楙林山即此桂讹为楙未详
夫山越绝云夫山大冢句践庶子冢也
独山越绝云独山大冢句践自治以为冢也
马嗥山越绝云吴伐越逢大风车败失骑士堕死疋马啼嗥
麻林山越绝云一名多山句践伐吴种麻以为弓弦使齐人守之越谓齐人曰多故曰麻林多山以山下田封功臣
姑中山越绝云越铜官之山也越人谓之铜孤渎孤一曰姑长二百五十步
白鹿山越绝云在犬山之南
豕山越绝云鸡山豕山句践以蓄鸡豕将伐吴以食战士也在民山西洹江以东属越疑豕山在诸暨界太平御览有鸡豕山
土山越绝云苦竹城句践封范蠡子其僻居径六十步因为民治田塘长千五百三十三步其冢名土山范蠡勤苦功笃故封其子于此
秦伊山越绝云句践客秦伊善照音因名其冢为秦伊山十道志有秦林山疑即此山也
捧里山齐氏少微集云越之捧里山王孙群居于山谷以千数其魁曰洞主为盗与人剽掠无异居者弹射之王孙知害将及乃登一大树有小者跃而耳语洞主领之小者登木杪借其势一跃而出围人之后有顷火作围人散而救之王孙整众而归无可害
黄山水经剡县东簟山南有黄山白石山三山为县之秀
覆斗山水经覆斗山周五百里北连鼓吹山
大独山水经上虞县江外有渔浦湖湖有大独山小独山又有覆舟山
泽兰山水经在上虞县重岫迭岭参差入云
东箱山十道志云内有嵨山
蓼山见十道志
灵山十道志云山有石鼓
任岩山见十道志
连山华氏考古云连山萧山县西十二里秦始皇驱群山于江上置不用
钟山南史杜京产传永明中会稽钟山有人姓蔡隐山中养鼠数千头呼之即来遣之则去言语狂易时谓之谪仙不知所终
日门山南史杜京产于会稽日门山聚徒教授陶弘景太平山日门馆碑云高宗庙讳宇太平之东结架菁山之北意日门馆实在菁山太平山之闲也
龙头山水经云崖闲有石井
椒山郡国志越州椒山隶会稽县春秋败越于夫湫湫椒同史记吴世家夫差选精兵伐越败之夫椒注云太湖中椒山也按太湖在浙西与此不合
清化山许安世诗云浅浅溪流涵白日微微山路入青云
青莲山杨埙诗云拨开瑟瑟青萝帐寻得磷磷白石梯
上林湖山谢景初题余姚上林湖山诗云平湖瞰其中翠巘围四垠
仙居山谢景初观仙居山瀑布云落泉下峭壁斗绝千万丈曲岭隔青林三里巳闻响其傍有巨石平润可俯仰
郎官岩杨埙诗碧玉莫遮千障石黄金难买一溪云歌锺沸地徒夸盛争似松风竟夕闻
南林旧经南林在山阴县南吴越春秋范蠡在越处女出于南林越王聘之问以剑戟之术华氏考古云处女善剑隐于南林句践招训战士遇叟自称袁公求较艺以策为剑而试之技穷投策化为白猿入林凤林华氏考古云在五云门外世传禹受图籍是时麟游其庭鸾结其巢凤皇鸣飞依于林木
防坞越绝云防坞越所以遏吴军也
严陵坞十道志云子陵避光武聘居此
朱室坞水经云句践百里之封西至朱室谓此然又以为浙江西岸未详
太康湖水经云嶀山下为太康湖今废
琵琶圻水经云圻有古冢堕水甓有隐起字云筮吉凶八百年落江中谢灵运取甓诣京咸传观焉
横汀在上虞县东山侧晋谢氏所居
故港在嵊县游谢乡有康乐遗迹自港以东为康乐乡港东即四明山东（山卬）山属余姚新昌二县大氐皆古剡中也港傍有高冢曰小相公墓说者云谢氏祖墓也
查渎吴志王朗攻会稽分军夜投查渎道袭高迁屯
南津水经云孔灵符遏蜂山前湖以为埭埭下开渎直指南津又作水楗二所以会北江得无淹渍之害石驰步述异记云上虞县石驰步一云水次为步
呵浦宋虞丘进从高祖征孙恩戌句章城被围数十日不战身被数创至余姚呵浦遂破贼张骠出南史本传
石（汀去丁改赐）南史上虞令王晏起兵攻郡孔顗以东西交逼不知所为其夕率千余人声云东讨实趍石（汀去丁改赐）
岯崲湖谢灵运传会稽东郭有回踵湖求决以为田太守孟顗不与又求始宁岯崲湖为田顗又坚执遂为雠隙
西溪谢灵运山居赋有西溪南谷石（土彖）石滂闵硎黄竹注云上田在下湖之水口名曰田口下湖在田之下处并有名西溪南谷分流谷彰水畎入田口西溪水出始宁县西谷又云石滂在西溪之东从县南入九里两面峻峭水自上飞下北至外溪封墱十数里皆飞流迅激左右石壁缘竹闵硎在石滂之东溪逶迤下注良田黄竹与其南连界莆中也
钱湖旧有庵熙宁中刱兴福院初钱武肃王患目疾梦白衣人疗之良愈旬日永嘉郡献观音像适符所梦因寘之钱湖院水旱祷辄应叶表尝识其事赵清献公刊之石
（狗去句改央）（禾荼）湖镜湖之别派字书有（狗去句改央）无（禾茶）或云（禾茶）本狳字传之讹也
离渚唐康使君所居
舜庙下溪在会稽县东
照水在会稽县东南三里旧经云源出五云乡经县界九十里西南入山阴
南岭北阜谢灵运山居赋云面南岭建经台倚北阜筑讲堂傍危峰立禅室临浚流列僧房南北两居水通涯阻
乐渎村十道志乐野句践以此野为苑吴越春秋句践立苑于乐野今有乐渎村
三风村十道志孝妇孀居姑欲嫁之不肯姑自杀姑女告官官不明杀孝妇后人以妇之孝姑之仁女之罪足为鉴戒故曰三风村
东土乡在会稽县东南七十里谢安传栖迟东土义或取此乡有里三其一曰谢公里
双童吴越□史光启二年钱镠以钱爽守双童宋考功之问诗云溪边建五老桥下觅双童
巫里越绝云句践徙群巫出于一里旧经云在诸暨县句践得西施处
梅福里在山阴县梅市乡十道志云梅福为里监门处也
吴王里在州东南一里舆地志云吴阖闾伐越所次舍也
淮阳里一名淮阳宫旧经引夏侯曾先地志越王之宫范蠡立于淮阳今会稽县北三里甘滂巷北也越绝云离台周五百六十步今淮阳里丘未详
百官里旧经云在上虞县取舜平章百姓之义
蜂扶里旧经云上虞县北有渔浦湖传是舜渔处村民绕湖乱居故名其地为蜂扶里其说舛上同
粟里旧经云上虞县粟里舜供储在此非也
孝家里太原汪知玄侨居会稽剡县居家以孝闻丁忧哀毁而卒宣帝嘉之改所居清苦里为孝家里
中宿台在山阴县越绝书句践兴乐中宿又云中宿台马丘周六百步今高平里丘【谢安传乡人有罢中宿县者还诣安问其归赀荅曰有蒲葵扇五万安取其中者捉之京师士庶竞市价数倍中宿非此之谓殆其名偶同尔】
项里在山阴县西南华氏考古云项梁与籍居此故得名
富中里旧经云富中大塘句践治以为义田田肥美故曰富中也吴都赋富中之甿货殖之选
弘训里在嵊县水经云吴黄门郎杨哀明居弘训里开渎作埭埭之西作亭亭埭皆以杨为名
昌园在会稽县南园有梅万余株花时雪色可爱芬香闻数里居民以梅为生业唐陈谏石伞峰序云齐公旧居西偏昌元之精舍园当作元然齐祖之集又作昌源未知孰是毛平仲游昌园赏梅诗云欲雪尽时携酒去无人知处得花开
桃源在嵊县南三里旧经刘晨阮肇剡县人入天台山遇仙此其居也林概越中诗云绣被歌残人竟远桃花源静客忘归
范蠡地国语范蠡曰昔吾先君固周室之不成子也故滨于东海海波环会稽三百里以为范蠡地史记句践赐会稽山以为范蠡封邑
木客越绝云木客大冢句践父允常冢也初从琅邪使楼船卒二千八百人伐松柏以为桴也一曰句践伐善材文刻献于吴故曰木客十道志句践使木客入山求大木三年不得忧思作木客吟一旦神木自生合抱以献吴王遂作姑苏台
御儿乡国语云句践之地南北至御儿东至鄞西至姑蔑注云嘉兴县今有御儿乡未详水经浙江东径御儿注引郡国云语儿乡在南界无余所生也引万岁历云吴黄武六年由拳西乡有产儿堕地随便能语云天明何欲清脚折金乃诏为语儿乡非也御儿之名远矣国语云句践之地北至御儿是也安得引黄武为证哉盖无智之徒因藉地名生情穿妄尔【郡国志云天明何欲清鹖路注金生与水经小异】
古冶在州东南旧经引会稽志铜牛铁冶越王铸剑之所以铜滓不生草木
东冶严助传闽王举兵于冶南注会稽山名也今名东冶
侯城在会稽县东五十八里旧经云夏后氏少康封子无余于越所都即此城也【按史记少康庶子无余封会稽以奉禹之祀文身断发披草莱而邑焉后二十余世至允常旧经作三十余世盖误矣】
望乌台王子年拾遗云越王入吴有丹乌夹王而飞故句践之霸也起望乌台以表其瑞
宴台在城东南旧经云吴王闻越王石台之游未尝敢上以为畏法服威也
任公子钓台在稽山门外华氏考古云昔海水尝至台下今水落而远尔或云在南岩寺又云在陶宴岭详见南岩注
游谢乡在上虞俗传谢康乐旧游也绍兴初陈子高克诗云雨里落帆游谢乡寒声古木共荒凉四山为我洗苍玉况有故人归上方故人汪彦章也时寓东山国庆院故云
灵女台在诸暨县东北
越台李白诗云东岭横秦望西陵拱越台湖清霜镜晓涛白雪山来张洎诗云我爱真人居高台倚寥泬陶朱公钓台十道志云会稽县南
越王台旧经云种山东北李公垂诗云伍相庙前多白浪越王台上少晴烟窦巩诗云鹧鸪飞上越王台观台一名游台越绝云句践伐吴徙琅邪起观台周七里以望东海水经云越起灵台于山上作三层楼以望云物川土明秀号胜地
贺台水经云长湖山之西岭有贺台越入吴还而成之故名
松花坛在云门唐大历中严维吕渭茶宴于此联句云几岁松花下今来草色平遶坛烟树老入殿雨花轻
越州学旧址未详齐贤良唐上成度支书云东南方国禹会为大岁籍贡举仅百余人学校不修生徒佻闼比年二千石未遑斯制诚因农隙考制度庀工徒新先儒之宫东南士子岂不佩执事训以风乡党乎以时考之成度支悦守越天圣六年以汔九年也贤良前以进士起家首率其里人裒缗钱得二十余万欲市书入学以讲肄之所未完故以此书讽之方是时学贡虽不废其陋巳甚庆历四年　诏诸路州府军监各立学越大州其奉承诏令宜也今验诸故府载籍文书则无所见按沈少卿绅撰越帅沈公生祠记云嘉佑六年吴兴沈公大治学教新其宫居而尊劝之又张侍御伯玉撰新学记云始州将渤海刁侯择地卜筑继以紫微吴兴沈侯勇为之又易地于杭凡三年君侯至而成之今以题名参订渤海刁侯乃景纯也以嘉佑五年到吴兴沈侯乃文通也以嘉佑六年到君侯乃章伯镇也以治平二年到伯玉踵文通后以嘉佑八年到明年徙郡去而伯镇继之盖伯玉二年于此经理缮造亦有劳焉第落成不及其在官之日尔又按吴监簿事实云监簿名孜嘉佑治平闲舍宅为学君子以为贤于贺监一等今学相传乃监簿之故居也然则章伯镇所成之学宫即监簿所拾宅尔以岁月较之正合伯玉记不自书其功谦也然不及监簿舍宅则阙文尔
孔子殿嘉佑六年建先乎此者未详沈遯撰永福寺大像赞嘉佑六年长兴公来治是州大治学宫取宝积旧殿为孔子殿按太守题名碑长兴公即沈文通也
寿乐堂在今通判南厅熙宁中签书判官厅公事太子中舍张次山始建即签判旧廨之南堂也东坡诗云张侯眼力觑天奥能遣荆棘化堂宇时东坡倅杭州因寄题焉越帅沈谏议立诗云会稽四面是湖山亭在湖山胜绝闲其全篇见掇英集建炎兵火堂坏签判丁君复作新之傅给事崧卿譔记云杇者王承福种树郭橐驼以韩柳之传黄四娘家花以少陵之诗希元作堂有刻石在甫六十年堂坏石亡非东坡诗盛行于世亦莫得而知之乃知文辞之行远不朽于金石矣次山字希元建邺人【通川志有张次山字东乔海陵人官至承义郎知信州亦尝历太子中舍恐此姓名同尔】
民事堂王龄签判日始刱龄赋云堂名民事记天语也不才以败官旷职为忧所幸主人甚贤同僚朝夕讲论无非民事之要者因为赋以志之
范蠡坛在诸暨县南九里有陶朱公祠
督护门十道志云晋中将军王愔成帝拜为督护到郡开此门出入时人贵之因以为名梁元帝玄览赋云御史之床犹在督护之门不修督护一作都督
迎恩门唐昭宗干宁二年董昌僭窃钱镠率兵至越之迎恩门望楼再拜而谕之盖此门自唐有之
申光门吴越□史云钱镠攻亭山及申光门俗传今常喜门是也
五云门古雷门也西汉王尊传母持布鼓过雷门注云会稽有雷门旧有大鼓声闻洛阳旧经云雷门句践旧门也重阙二层初吴于陵门格南上有蛇象而作龙形越又作此门以胜之名之为雷去城百余步十道志云句践所立以雷能威于龙也门下有鼓长丈八赤声闻百里孙恩乱为军人打破有双鹤飞去晋传亦载之唐诗云雷门曾化鹤谓此雷门后改为五云门唐书董昌传尝阅兵于五云门吴越□史钱镠攻五云门遂平越州实干宁三年五月也
广平路治平末程给事师孟守郡喜游山民为辟此路因以氏名华氏考古云在稽山门外一十里
秦稽颜延年和谢灵运还旧园云跂予闲衡峤易月瞻秦稽孟浩然久越中云未能忘魏阙空此滞秦稽禹会乡在山阴县西五十里唐郑鲂龙瑞宫碑云千川万山皆禹之会注云读如会稽之会【东坡濠州涂山诗云樵苏巳入黄熊庙乌鹊犹朝禹会村盖濠梁亦有一禹会也】
姚丘在上虞县西四十里一名桃丘俗传舜所生处傍有虞滨妫石风土记云舜生于姚丘妫水之内指石之东后人傅会其说非也
虹漾村在上虞县西南载初乡有握登圣母祠东西各有二赤岸俗妄指以为舜生之祥
孟村在始宁以孟尝所居得名今仍多孟姓者
顾墅在上虞县江岸俗传宋顾欢开学之所今讹为故墅
西庄在上虞西南葛仙乡传云谢康乐之别墅也
安石渚世说刘尹为会稽叹曰我当泊安石渚下尔不敢复近思旷傍思旷阮裕也刘尹真长也
诸越汉严助传云会稽东接于海南近诸越北枕大江注谓越种非一故言诸越也春秋哀公十三年于越入吴杜预注云于越发语声也旧经云周敬王时越王夫镡子允常允常拓土始大称王春秋贬之号曰于越旧经未审何据当以杜注为是越绝别传云越故治今大越山阴南斗也又云禹到大越山上汉汲黯传奉使东越江总修心赋云喜南斗之分次肇东越之灵秘十道志越州乃东越之地也贾谊云百越晁错云杨越夏侯胜云骆越刘迁云千越并属支部越绝别传又云何谓越绝曰越者国之氏绝者绝也谓句践时也
橘园李公垂诗云园橘千株欲变金
石桥在五云寺前苏子美送张行之云五云寺下石桥边六月溪风洒面寒今正炎天君独往松闲寻我旧题看或云石桥即灵汜桥未详
白塔在会稽县东俗号八仙冢华氏考古云嵇叔夜过越宿传舍遇古伶官之魄得广陵散曲终自指其葬处穴今犹存
应天塔今报恩寺浮图也吴越春秋范蠡谓句践曰王之筑城其应天矣义取此钱参政端礼譔报恩寺塔记云天降相轮故有应天之号恐别有证
苦竹馆唐刘长卿晚行次苦竹馆诗云故驿花临道荒村竹映篱
太平馆南史褚伯玉居剡中齐高帝敕于剡白石山立太平馆居之孔珪从其授道为于馆侧立碑
黄合旧经云黄合故有铜漏王右军书陆机漏赋历代以为宝今不存
双阙旧经云城北门外双木阙夹道阙楼内有筑土汉时载长安土以为阙也
美人宫在府东六里周五百九十步旧经云句践游于美人谓此
文山水阁秦少游乐安公唱和序云文山水阁棹歌之诗公吏部蒋希鲁也
西寺世说许询王修克法师并往会稽西寺诵说未详何所俗以光相寺为西寺
瓜丘越有贺氏瓜丘王氏橘园胡氏梅山
永兴市宋刘亮全景文孙超之进次永兴市
山阴市梁郭世通尝于山阴市货物误得一千钱追还本主以半直与之委而去会稽太守孟觊察孝廉不就
西陵砦皮光业譔钱武肃庙碑云渔浦鼋石翼张下营萧山西陵鳞次列砦
五官廨一云五官省寰宇记云在州东二里旧经云五官省今清白堂南址也十道志云两厢梁是句践厅事用者梁宋闲以材为后堂梁俗传千载之木能止心痛服之多愈
剡源乡在嵊县旧传戴安道所居也今讹源为元非是
继锦乡在嵊县以史氏所居得名先是史屯田给登科至其侄中大安民子兵部侍郎叔轲继以科名显瑞室在若耶山何太祖庙讳所居也衡阳王元简守会稽时太祖庙讳筑室若耶山山发洪水漂拔树木此室独存元简令锺嵘作瑞室颂以旌美之辞甚典丽
石璧精舍十道志云上虞县石璧山南对小山方正如楼世号鼓吹楼谢灵运有石璧精舍诗
嶀山精舍水经云嶀山东北有太康湖晋车骑将军谢玄旧居湖中筑路趣山山中有三精舍
万卷堂在新昌县石溪乡先达石待旦始刱堂贮书又为义学三区号上中下书堂使学者迭升之人以此勉励成名者众傍又置议善阁占山水之胜【俗传旧有题名碑韩玉汝譔记杜祁公而下七十二人皆由此登科今无所考】
石氏山斋晏元献诗云书仙十阁壮儒宫灵越山川宝势雄
北馆王右军为会稽守子敬出戏见北馆新壁白净可爱取帚沾泥汁以书壁为方丈二字观者成市见太平广记
妙喜庵蒋希鲁序云闰公越之大士于鉴湖中得唐妙喜庵遗址结茅而居之昔剌史李逊记云云霞草树横在一目即其地也予遂以昔寺名其庵云
辨才香阁唐李褒题云门香阁院云香阁无尘雪后天齐祖之雍熙寺记云普公归老于辨才香阁香阁即雍熙之上方
嵊亭十道志云自剡至此溪流湍险商客往来皆以装束齐张稷为剡令至剡亭生子因名曰嵊
（金截）限僧坊在云门辨才禅师所居事见尚书故实华安仁有僧坊诗东坡诗都人踏破（金截）门限黄金白璧空堆床
光侯亭唐李讷尚书饯崔侍御于此
皇甫秀才山亭孟东野诗云嘉宾在何处置亭春山巅说者云秀才皇甫冉也
东武亭世传山自东武飞来也因以为名元微之醉题亭上云役役闲人事纷纷醉簿书工夫两衙尽留滞七年余李公垂诗云兰鹢对飞鱼棹急彩虹翻影海旗摇
海榴亭李公垂诗云海榴花早开繁蕊光照晴霞破碧烟
望云楼旧经云即句践游台也
杜鹃楼楼前植杜鹃花故名见李公垂诗注
披云楼齐祖之诗云元和文物盛群贤曾借蓬莱住列仙画入帘栊烟外寺鉴摇台榭水中天
满桂楼李公垂诗序云架楼州城西南临眺于外尽见湖山别开外扉通杜鹃楼不启重扃清夜开宴诗云为怜湖水通宵望不学樊杨却月楼
五云亭在卧龙山章伯镇所创有留题新建五云亭诗云卧龙东岭冠云霞亭面溪流对若耶
西亭旧经云在州西北五里
东亭在府桥东宋考功夜饮东亭诗云春泉鸣大壑皓月吐层岑
光风亭旧经云在城东北二百里
镜光亭旧经云在会稽县界
东斋旧经云汉王朗为会稽郡守子肃随在郡于东斋注易沈立越州图序云剌史之居东斋西园皆燕游之最
志省堂嘉佑五年沈起譔记云余自监察出通判会稽郡所居之署大亭钱氏建者予取废材隙功治而完之不逾月而告成
凉堂见范文正清白堂记
井仪堂钱伯通譔记云堂在蓬莱阁之上望海亭之下西楼其左西园其右成于嘉佑六年王人刁公景纯也
逍遥堂张伯玉寓兴诗云旌麾千骑长风月一堂深渌波亭向集贤传式诗一沼开芳鉴双桥亘采霓
知稼亭在萧山县景德中知县杜守一建傍有啸云庵今废
戴溪亭在嵊县王龄诗云剡水照人碧剡山随眼青吾来非雪兴惭上戴溪亭相传邑令姜仲开始建此亭改兴尽今复其故
临川亭在萧山县林枢密希诗云山川图写几时休再过萧山岁巳周客枕梦中南又北此身大似一虚舟
会景亭在萧山溪口寺范文正公题溪口云求取会稽藏拙处白云深处亦行春吴处厚诗云会景亭高石作层
虚懒亭在上虞县
怀谢轩在上虞县绍兴初邑令张彦声建李庄简公题诗云此日开轩怀谢傅直缘谈笑破符坚
三清木宝在禹祠告成观翟忠惠家传云公妙于刻塑授法工师于会稽告成观刻三清玉帝真武像神气虚闲如与人接郡人谓之木宝
浔阳公祠堂乃参政翟公也家传云邦人塑公像于龙瑞宫能仁寺以射弧之日修梵供户绘其像画史至摹本立直以售
孔郎祠晋孔愉也初愉隐新安山中改姓孙氏以稼穑为事信着邻里后忽舍去皆谓为神人为之立祠和旨楼西溪丛话云绍兴府轩亭临街酒楼翟公逊为郡日为和旨楼取西汉酒酤在官和旨便人也翟忠惠家传云富民诸葛氏即所居为楼岁久为物所凭公命辟楼为酒肆名曰和旨
梁武帝书堂在诸暨永福院之东华安仁诗云六龙未入雍州日曾负诗书卧白云谓此又山阴法华山亦有武帝遗迹云与惠举禅师同学也
金堂玉室晋许迈传迈尝遗王羲之书云自山阴南至临安多有金堂玉室仙人芝草左元放之徒汉末诸得道者皆在焉东坡九仙山诗云金室玉堂余汉士桃花流水失秦人又诗云若逢逸少问金台应与嵇康留石髓盖引用此事
侧理纸库小说王右军在会稽时(钦宗庙讳)温求侧理纸库中有五十万尽付之又百衲琴云王右军在会稽谢安乞笺纸库内有九万枚尽与之(钦宗庙讳)温云逸少不节【东坡云右军以纸五十万与钦宗庙讳温何足道此史官之陋而鲁直亦云尔何哉侧理库未详何所以右军守会稽时事故系之】
望陵祠苏鹗演义引述异记云会稽山有虞舜巡狩台下有望陵祠
圣母阁在山宝林寺钱逊王诗云有时风掣浪声到半夜月排山影来
紫阴院传灯录唐契真禅师到越州云门初住镜中紫阴院廉帅裴肃请归郭内句践城东觉(太祖庙讳)寺
智者院太平广记越州山阴县智者禅师院有一池师尝赎生放之有鼍常食其鱼师患之取鼍送向禹庙池中至夜复来师祝曰汝勿食我鱼则从汝师亡鼍亦不见
上省院在诸暨县杨次公诗云西轩一泓水莹净碧琉璃天人举目视中有鱼龙知不知后人因以琉璃名轩
西岩院在诸暨县西有丁令威丹井
迎山阁在上虞县
碧莲堂在诸暨县永庆院杨次公飞白书额三大字逍遥斋在诸暨县簿治吴处厚譔记并书
云水院齐祖之诗云独坐涧边听水落却来洞口看云生
蘸碧轩在镜湖上今亡其处齐祖之诗云飞栋新成蘸碧轩会稽山脚照湖边
稽亭唐诗人多用之谓会稽山阴之兰亭也宋之问三月三日云稽亭追往景雎苑胜前闻刘梦得送元晓归越云重迭稽亭路或云双林亦有稽亭盖名偶同尔
句余水经引谢康乐云山海经浮玉山在句余东五里便是句余县之东山乃应入海具区今在余姚鸟道山西北何由北望具区也郦道元注水经云郭氏于地理甚昧姑录之
水仙家唐人越中寒食云绿杨阴转画桥斜舟有笙歌岸有花尽日会稽山色里蓬莱清浅水仙家可见当时景物略与今同
笋庄方干越中诗云沙边贾客喧渔市岛上潜夫醉笋庄潜夫乃干自谓也又西岛言事云岁计有时添橡栗生涯一半在渔舟今人但谓之方干岛
白波潭方干陪五大夫泛镜湖云白波潭上鱼龙气红树林中鸡犬声
镜亭白乐天对月怀元微之诗云思远镜亭上光深书殿里
凝虚馆在上虞县石曼卿有寄题苏簿凝虚馆诗今废
会稽志卷第十九
　杂纪
顾长康从会稽还人问山川之美顾云千岩竞秀万壑争流草木蒙笼其上若云兴霞蔚
王逸少作会稽初至支道林在焉孙兴公谓王曰支道林拔新领异胸怀所及乃自佳卿欲见不王本自有一往俊气殊自轻之后孙与支共载往王许王都领域不与交言须臾支退后正值王当行车巳在门支语王曰君未可去贫道与君小语因论庄子逍遥游支作数千言才藻新奇花烂映发王遂披襟解带留连不能巳
孙绰赋遂初筑室畎川自言止足之分【绰遂初赋叙称经始东山建五亩之宅】斋前种一株松恒手自壅治之高世远时亦邻居【世远高柔字也】语孙曰松树子非不楚楚可怜但永无栋梁用耳孙曰枫柳虽合抱亦何所施
阮光禄在剡【裕字思旷巳见】曾有好车借者无不给有人葬母意欲借而不敢言阮后闻之叹曰吾有车而使人不敢借何以车为遂焚之
支道林许掾诸人共在会稽王斋头支为法师许为都讲【道林时讲维摩诘经】支通一义四座莫不厌心许送一难众人莫不忭舞但共嗟咏二家之美不辨其理之所在道壹道人【姓竺氏名德】好整饰音辞从都下还东山经吴中巳而会雪下未甚寒诸道人问在道所经壹公曰风霜固所不论乃先集其惨淡郊邑正是飘瞥林岫便巳皓然王修龄尝在东山甚贫乏陶胡奴为乌程令【王胡之字修龄琅邪临沂人廙之子胡奴陶范小字也】送一船米与之郄不肯取直荅语王修龄若饥自当就谢仁祖取食不须陶胡奴米戴安道既厉操东山而其兄欲建式遏之功谢太傅曰卿兄弟志业何其太殊戴曰下官不堪其忧家弟不改其乐
许玄度隐在永兴南幽冗中每致四方诸侯之遗或谓许曰尝闻箕山人似不尔耳许曰筐篚苞苴故当轻于天下之宝耳
郗超每闻欲高尚隐退者辄为办百万资并为造立居宇在剡为戴公起宅甚精整戴始往旧居与所亲书曰近至剡如官舍
谢灵运好戴曲柄笠孔隐士谓曰卿欲希心高远何不能遗曲盖之貌【孔淳之鲁人隐上虞山巳见】谢曰将不畏影者未能忘怀【并世说】
太尉贾充问会稽夏统曰卿颇能作卿土地闲曲乎统曰先公惟寓稽山朝会万国授化鄙邦崩殂而葬恩泽云布圣化犹存百姓感咏遂作慕歌孝女曹娥年甫十四贞顺之德过越梁宋其父堕江不得尸娥仰天哀号中流悲叹便投水而死父子丧尸后乃俱出国人哀其孝义为歌河女之章伍子胥谏吴王言不纳用见戮投海国人痛其忠烈为作小海唱今欲歌之众人佥曰善于是以足叩船引声喉啭清激慷慨大风应至含水漱天云雨响集叱（口宅）讙呼雷电尽瞑集气长啸沙尘烟起王公以下皆恐止之乃巳
会稽郡贵重望计及望孝盛族出身不减秘着宋泰始七年太守蔡兴宗欲举山阴孔仲智子为望计郭原平次息为望孝仲智会土高门原平一邦至行欲以相敌会明帝别敕用人二选并寝【南史】
虞寄年数岁客有造其父遇寄于门嘲曰郎中姓虞必当无智寄应声曰文字不辨岂得非愚客大惭入谓其父此子非常人文举之对不是过也【南史】
隋炀帝幸汴时越土进耀花绫有纹突起特有光彩丝女乘樵风于石帆山下收野蚕茧缲之丝女夜梦神人告曰禹穴三千年一开汝所得野蛾茧即江淹书橐中壁鱼化之丝织为裳必有文彩既织成果有光彩人闲不敢服遂进之【南部烟花录】
越州秘色瓷器世言钱氏有国日作之臣庶不得辄用故云秘色按陆鲁望集越器云九秋风露越窑开夺得千峰翠色来好向中霄盛沆瀣共嵇中散斗遗杯乃知唐巳有秘色非钱氏为始今耀州陶器名曰越器
吴筠字贞节华阴人通经谊美文辞举进士不中去居南阳倚帝山天宝初召至京师南游天台观沧海与有名士相娱乐文辞传京师明皇遣使召见大同殿与语甚悦敕待诏翰林献玄纲论三篇帝常问道对曰深于道者无如老子五千言复问神仙治炼法对曰此野人事积岁月求之非人主宜留意未几渔阳事作乃复东入会稽剡中
唐陈阅会稽人以能写真人物子女等本道荐之玄宗开元中召入供奉每令写御容妙绝当时玄宗射猪鹿兔鹰等并按舞图真容皆受诏写貌又太清宫肃宗真容匪唯龙颜凤姿日角月宇之状而笔力遒润风彩英逸合符应瑞天假其能也国朝阎令公之后一人而巳今咸宜观天尊殿内画上仙图及当时供奉道士等真皆其踪也
李舟好事尝得村舍烟竹截以为笛坚如铁石以遗李谟谟吹笛天下第一自教坊请假至越州公私更宴以观其妙时州客举进士十人同会镜湖欲□李生相约各召一客会中有一人不遑他请其邻居有独孤生年老久处田野人事不知至是遂应命到会李生捧笛一发之后昏曀皆霁髣佛如有鬼神坐客赞叹独孤生乃无一言李生以为轻巳意甚忿之良久又作一曲无不赏骇独孤生又无言召者甚悔诮责之独孤生不荅但微笑李生曰公如此是轻薄为复是好手独孤生乃徐曰公安知仆不会坐客皆惊李生改容谢之独孤曰公试吹凉州至曲终独孤生曰亦能妙然声调杂夷乐□□有兹之沿乎李生大骇曰丈人神绝某亦不知本师实兹人也又曰第十三迭入水调足下知之乎李生曰某实不觉独孤生乃取吹之李生更有一笛拂拭以进独孤视之曰此都不堪用执者粗通耳乃换之曰此至入破必裂得无怪惜否李生曰不敢遂吹声发入云四座震栗至第十三迭歇示李生谬误之处敬伏将拜及入破笛遂败裂不复终曲李生再拜众散明旦李生并会客皆往候之至则唯茅舍尚在【见太平广记出逸史】
唐僖宗西幸之年有会稽山处士孙位随驾至蜀位有道术兼攻书画皆妙得笔精曾于应天寺门左壁画天王部从鬼神奇怪斯存笔势狂纵三十余年无有敌者景焕其先亦专书画尝与翰林欧阳学士炯乃忘形之友一日联骑同游兹寺偶画右壁天王以对之渤海复作歌行一篇有草书僧梦后至请书之于壁成都号为应天三绝
会稽谢玄卿好呼吸延年之术常作东郭先生导引法服仙人五明散年近百岁而精力不衰后采药至五泄溪偶得一路前有石门夹道皆生桃枝细竹飞泉鸣籁响亮空山可三四里石壁曲转苍翠临云又数百步值一横溪俯临峻壁淙湍激溜上有石梁纔可并足乃匍匐而度至前转宽斑斑若有人路连崖重嶂略无断缺多生（木□）桂高树凌霄蒙笼隐霭披拂左右稍闻钟磬寻之而去忽遇神女数人逍遥林下被服纤丽姿艳丰秾玄卿乃前拜之皆相视而笑谓曰非谢卿乎相望久矣乃引玄卿登一峻岭绝磴危壁互相承掩遂至一处豁然平敞玉堂朱阁炳焕其中云此东华夫人所居也
徐铉述祖先生墓志序云门生彭汭登第补本郡司仓掾尝与社祭斋于郡之延庆院独处一室既寝而精爽不宁展转至四鼓乃得寐梦一白衣书生入户谓汭曰某尝述少文词在此室司仓当见之也汭辞以未见书生曰试为读之言讫而去及寤犹四鼓因呼仆秉烛周视墙壁闲意谓有留题者而都无所见唯户扇下有石方尺余尘土蒙之视彷佛有贺监字乃知此是也祀事罢移置厅前以水涤之文字依然即进士许鼎所撰祖先生墓志也问主僧云十年前院侧数十步官置瓦窑掘地得之而掌役者军吏也不晓其所自但见有文因惜不毁而置此按贺监以天宝二载始得还乡既而天下多事遂与世绝止于吴越故老亦不能知其所终微彭子之梦则贺监轻举之迹与祖君高尚之节皆湮没矣其志云通和先生祖君名贯字子元范阳人性宽平州里莫见其喜怒长短颇览书尤工诗句天才默识少有伦似盖修黄老之术初贺监得摄生之妙近数百年不死负笈卖药如韩康伯近在天台山升遐遍于人听元和己亥年先生遇之谓曰子宽中柔外可以语至道也候今岁遇尔于小有乃授断谷丹经先盟而授之吞一粟则十年不饥一日谓门人曰贺公之期至矣乃沐浴委化
龙图阁直学士燕肃着海潮论曰观古今诸家海潮之说多矣或谓天河激涌亦云地机翕张卢肇以日激水而潮生封演云月周天而潮应挺空入汉山涌而涛随析木大梁月行而水大源殊派异无所适从索隐探微宜伸确论大中祥符九年冬奉　诏按察岭外尝经合浦郡沿南溟而东过海康历陵水涉恩平住南海迨由龙川抵潮阳洎出守会稽移莅句章是以上诸郡皆沿海滨朝夕观望潮汐之候者有日得以求之刻漏究之消息十年用心颇有准的大率元气嘘吸天随气而涨敛溟渤往来潮顺天而进退者也以日者众阳之母阴生于阳故潮附之于日也月者太阴之精水者阴类故潮依之于月也是故随日而应月依阴而附阳盈于朔望消于朏【敷尾切】魄虚于上下弦息于辉朒故潮有大小焉今起月朔夜半子时潮平于地之子位四刻一十六分半月离于日在地之辰次日移三刻七十二分对月到之位以日临之次潮必应之过月望复东行潮附日而又西应之至后朔子时四刻一十六分半日月潮水亦俱复会于子位于是知潮当附日而右旋以月临子午潮必平矣月在卯酉汐必尽矣或迟速消息之小异而进退盈虚终不失于时期矣或问曰四海潮平来皆有渐唯浙江涛至则亘如山岳奋如雷霆水岸横飞雪崖傍射澎腾奔激吁可畏也其涨怒之理可得闻乎曰或云夹岸有山南曰龛北曰赭二山相对谓之海门岸狭势逼涌而为涛耳若言狭逼则东溟自定海吞余姚奉化二江侔之浙江尤甚狭逼潮来不闻涛有声也今观浙江之口起自纂风亭【地名属会稽】北望嘉兴大山水阔二百余里故海商舶船怖于上潬【水中沙为潬徒旱切】惟泛余姚小江易舟而浮运河达于杭越矣盖以下有沙潬南北亘之隔碍洪波蹙遏潮势夫月离震兑他潮巳生惟浙江水未泊月经巽干潮来巳半浊浪推滞后水益来于是溢于沙潬猛怒顿涌声势激射故起而为涛耳非江山浅逼使之然也宜哉燕公以大中祥符九年为广东提点刑狱又尝知越州移明州故能考论其详如此有海潮图亦其所作两浙田税亩三斗钱氏国除　朝廷遣王方贽均两浙杂税方贽悉令亩出一斗使还责擅减税额方贽以谓亩税一斗者天下之通法两浙既巳为王民岂当复循伪国之法　上从其说至今亩税一斗者自方贽始唯江南福建犹循旧额盖当时无人论列遂为永式贽寻除右司谏终于京东转运使有五子皋准覃巩罕准之子珪为丞相其它亦多显者岂惠民之报欤
绍兴元年十一月上虞县丞娄寅亮上封事先正有言
太祖舍其子而立弟此天下之大公也周王薨
章圣取宗室子育之宫中此天下之大虑也
仁宗皇帝感悟其说制诏
英祖入继大统文子文孙宜君宜王遭罹变故不断如带今有天下者独　陛下一人而已恭惟　陛下克已忧勤□尝艰难春秋鼎盛自当则百斯男属者椒寝未繁前星不耀孤立无助有识寒心天其或者深惟　陛下追念
祖宗公心长虑之所及乎崇宁以来谀臣进说推
濮王子孙以为近属余皆谓之同姓致使
昌陵之后寂寥无闻奔迸蓝缕仅同民庶臣恐祀丰于昵仰违天鉴
艺祖在上莫肯顾歆此
二圣所以未有回銮之期黠虏所以未有悔祸之意中原所以未有息肩之时也欲望　陛下于子行中遴选
太祖诸孙有贤德者视秩亲王使牧九州岛以待　皇嗣之生退处藩服更加广选
宣祖
太宗之裔材武可称之人升为南班以□环列庶几上慰在天之灵下系人心之望臣本书生白首选调垂二十年今将告归不敢终默位卑言高罪当万死惟　陛下裁赦寅亮字陟明永嘉人早游上庠有声南渡后始为上虞丞
高宗皇帝车驾驻会稽陟明叩阍抗疏首发大计
上读之叹寤富直柔时在西府从而荐之即令召对改官除监察御史未几会秦桧用事寅亮不能谐附故不复用以死
孝宗即位史浩辅政以为当有褒显如范镇故事
上曰此皆出
太上本意岂可论臣下之功遂止
孝宗圣孝如此
王翿者字文辉开封陈留人徙湖之安吉登崇宁五年进士第历主客员外郎太府少卿方建炎三年冬十一月　车驾东巡海道翿为浙东提点刑狱李邺知越州邺者前参知政事邴之兄尝奉使金虏冒虏兵而前矢中其颡执政以为必能死守故留邺守越以捍虏付兵几万人府库亦多留越邺实懦比虏至杭不复为守御计阴遣人与虏通比虏入境率官奉迎之翿前揣知其情以巡所部寨栅为名之旁郡比邺降虏入会稽久之亦遁去翿乃归遂权州事有苦竹溪土豪胡人参与弟木香等聚群盗自称乡兵至近郊翿开东门纳之初不能节制郡人固以为忧人参等肆掠夺翿亦大忧不知所出时以谋于郡人又不能用人参因逼翿具奏以已力战胜虏复州城为功翿不从虽不得已草奏然颇以实言人参遣木香逼请不已翿竟不可人参怨怒且惧外兵至乃劫请翿至其所驻禹迹寺东省院欲与俱去翿又不从使数人曳之出翿坚坐不起遂腰斩之子镐年二十二奋起搏贼亦见杀皆肆诸寺门将官曹绩亦俱死绩有子闻变从外驰至伏父尸舐血号恸不止贼白刃交下终不顾遂抱父尸以死翿虽无他才能智略以制群盗然初自拔去不预李邺附虏之事及人参劫请奏功若屈从之既可赊死　朝廷方艰难时亦未必深责翿不敢欺卒以实奏岂不知将死犹能如此亦不为无可称矣事闻翿自朝请郎赠朝请大夫镐自将仕郎赠文林郎录其孤二人然其后卒不振父子至今槁殡梅山本觉寺亦可哀矣
曾（上古下心）中书舍人巩之孙以新通判温州权浙东安抚司主管机宜文字建炎四年金虏入州境安抚使李邺降虏郡官多遁去其懦者从邺请降（上古下心）独慷慨誓死不肯下拜被执愈奋起骂虏虏怒并执其妻子喻使降则全其家且富贵之（上古下心）骂不止遂死阖门数十口皆死惟一子崇尚幼其乳母于乱尸中救护久乃苏然亦刀痕被体殆天全其嗣也虏退部使者宋公辉闻于　朝崇以死事孤命官
石景术字慎思应举年省试治周礼试官考校义卷两副一则该博而词不工疑其为老儒一则词义整齐疑其少年试官念欲取老者未决夕梦一书生来见绌往反久之觉而与同官言皆笑或不以为然取卷子众观亦如前议是夕试官五人皆同梦异而竟取疑为少年者榜出即石景术也状貌乃梦中所见王介甫欲嫁侄女与之吕吉甫闻其事意其必贵遽以女适景术介甫怒由是吉甫罢参政出知扬州景术曾作祠曹郎官止监司太守后无疾死介甫侄女嫁叶致远者是也【清尊录】
绍兴三年大理评事石邦哲言近伪徐王李勃帝姬阿易之来遣吏迓之络绎于道有以见　陛下之亲睦既察其诈付之有司又有以知　陛下之明断臣闻汉光武之诛王郎虽或者疑其为成帝遗体而犹诛之盖恶人之惑众而伪者莫辨也唐代宗之诏母后尝曰宁被百罔冀得一真盖惧人之避罪而真者莫至也李勃阿易之事已播告四方尚恐　皇族有自虏中脱身南归宜令州县验实许以推赏庶得其真以茂本支庚申　诏礼部遍牒诸路【中兴小历】
初绍兴八年除光为参知政事右从政郎杨炜寓行在闻之曰此吾乡先生也今得位必尽行所学久之无所闻时　朝廷方与金人议和炜不以为是以书责光感其言遂引去二十二年炜为黄岩令有声萧振知合州荐炜改秩俄有县吏得炜书有诋时相语以告浙东提刑秦昌时昌时以闻于　朝诏送大理寺狱具炜除名送万安军编管兄选人炬亦连坐羁置邕州振罢仍落徽猷阁待制池州居住【中兴小历】
毕景儒仲荀言其先人天圣中为会稽税官夏夜暴风震霆而无雨空中有人马声终夜方息阖城皆闻之明日禹庙令申州是夜二鼓殿门关锁忽有掣开风霆自殿中起直西南去州遣官验之百里闲林木禾稼皆颠仆
新昌石佛螺髻上有灵芝香闻数十步夜有光煜然何德扬戴言尝登山遥望见之有大蛇环守不可辄近
陆左丞夫人大观庚寅在京师病累月医药莫效虽名医如石藏用辈皆谓难治一日有老道人状貌甚古铜冠绯氅一了髻童子操长柄白纸扇从后过门自言疾无轻重灸立愈延入问其术道人探囊出少艾取一砖灸之夫人方卧忽觉腹闲痛甚如火灼道人遂径去曰九十岁追之疾驰不可及后二十余年年八十三乃终又二十年孙提刑济监三江盐场偶饮酒于一士人毛氏忽见道人衣冠及童子悉如夫人平日所言方愕然道人忽自言京师灸砖事言讫迁遁去遍寻不可得毛君云其妻病道人为灸屋柱十余壮脱然愈方欲谢之不意其去也世或疑神仙以为渺茫岂不谬哉
会稽天宁观老何道士喜栽花酿酒以延客居于观之东廊一日有道人状貌甚伟款门求见善谈论喜作大字何欣然接之留数日乃去未几有妖人张怀素号张落托者谋乱乃前日道人也何亦坐系狱以不知谋得释自是畏客如虎杜门绝往还忽有一道人亦美风表多技术观之西廊道士曰张若水介之来谒何大怒曰我坐接无赖道人几死于囹圄岂敢复见汝耶因大骂阖扉拒之而此道人盖永嘉人林灵噩也旋得幸贵震一时赐名灵素平日一饭之恩必厚报之若水乘驿赴　阙命以道官至蕊珠殿校籍视殿修撰父赠朝奉大夫母封宜人而老何以尝骂之朝夕忧惧若水为挥解且以书慰之始少安观中人至今传以为笑
老叶道人龙舒人不食五味年八十七八平生未尝有疾居会稽舜山天将寒必增屋瓦补墙壁使极完固下帷投帘多储薪炭杜门终日及春乃出弟子曰小道人极愿悫尝归淮南省亲至七月望日邻有住庵僧召老叶饭饭已亟辞归问其故则曰小道人约今日归矣僧笑曰相去二三千里岂能必如约哉叶曰不然此子平日未尝妄也僧乃送之归及门小道人已弛担矣客每访之拱揖甚谨然不肯多语或默作意欲叩其所得纔入门即引入卧内烧香具道其遇师本未若先知者亦异矣夫
石道叟公辙乡里名士有朱夷行希言殁于东都朱兄通直昌言字达可闻赴告质产迎其丧不足则贷于闾里未办方忧不知所为而道叟已送柩在门矣于是道叟为太学诸生夷行病疫远客无亲党在都道叟独谒医为治疗既不起则空其囊为具棺敛买舟载之归初道叟未四十得眼疾至是舟行遇大热疾遂剧几丧明夜梦夷行如平生曰目疾奈何有尔朱先生药其效如神觉而异之明日至京口岸滨有二人者自相语曰尔朱何义也公忆昨梦即叩之其人曰前小衖中有卖尔朱先生眼药者不知所谓聊复谕之耳道叟因相与访求之不百步已至其处款门求药出百许贴皆细如芥子问其直曰贴须三钱尔因尽买之服未数日瞳人如着冰舟行至东则视瞻已清明复初矣其后年八十手自校书灯下作牛毛小楷如年少书生岂冥报欤道叟绍兴初以特奏名第一人赐同进士出身仕至大宗正司主管宗室财用云
王性之读书真能五行俱下往往它人纔三四行性之已尽一纸后生有投贽者且观且卷俄顷即置之以此人疑其轻薄遂多谤毁其实工拙皆能记也既卒秦熹方恃其父气焰熏灼手书移郡将欲取其所藏书且许以官其子长子仲信名廉清苦学有守号泣拒之曰愿守此书以死不愿官也郡将以祸福诱胁之皆不听熹亦不能夺而止
郑鼎之字从革事亲至孝建炎庚戌虏入会稽鼎之父七十余卧病不能避去家人奔散鼎之独衣冠侍父煮粥药进之贼至即泣诉曰老父病革不能去乞全余命贼亦为歔欷舍去至者数辈乃相戒勿入孝子门父子卒皆无恙
王公衮母墓为盗所发有司薄其罪公衮手斩盗首诣州自言兄佐请纳所居官以赎其罪时王侍御十朋为签幕赋诗以美之云臣子大节孝与忠父母仇雠天不同贤哉会稽王孝子感概有古烈士风松楸一夕盗破冢亲获鼠辈闻之公有司守法贷其命孝子衔恨无终穷谁谓书生胆如许儿若尪羸中甚武手斩凶人提髑髅请死申冤诣公府君不见齐襄内行世所羞春秋贤之缘复雠又不见子胥鞭尸报父怨太史为之作佳传君今枕戈志已伸更须移孝为忠臣它年当作傅介子誓斩楼兰雪　国耻
翟参政汝文守会稽以擅放逋赋自显谟阁学士降为直学士谢表曰敢若秦人坐视越人之瘠既安刘氏固知晁氏之危一时皆传诵之
綦内相崇礼自会稽奉祠去谢表曰杂宫锦于渔蓑敢忘君赐话玉堂于茅舍更觉身荣秩满再奉祠又表谢曰欲挂衣冠尚低回于末路未先犬马傥邂逅于初心皆杰作也
兰亭之会自右军谢安而次四十一人至唐大历中朱迪吕谓吴均等三十七人经兰亭故地联句有赏是文辞会欢同癸丑年之句东坡和陶诗云再游兰亭默数永和必有此事【丛语】
梁王籍字文海天监中为湘东王咨议参军随府会稽郡至若耶溪赋诗云蝉噪林逾静鸟鸣山更幽刘孺见之击节不能巳巳王荆公以为两句意同乃晋以后人病别取古句风定花犹落对之信为奇绝也唐窦庠作于阗锺歌送灵彻上人归越序云灵嘉寺锺案越中记此锺本于阗国寺锺因风雨失锺所在有天竺僧过于阗识此锺于越灵嘉寺至今锁在寺楼灵嘉寺今福庆寺是也诗云海中有国倾神功烹金化成九乳锺精气激射声冲销融护持海底诸鱼龙声有感神无方连天云水无津梁不知飞在灵嘉寺一国之人皆若狂东南之美天下传瑰文万状无雕镌有灵飞动不敢悬锁在危楼五百年有时清秋日正中繁霜满地天无风一声洞澈八音尽万籁悄然星汉空徒言凡质千钧重一夫之力能振动大鸣小鸣须在君不击不考终不闻高僧访古稽山曲终日赏之言不足手提文锋百炼成恐刜此锺无一声
高骈寄越僧诗云轻坚笻竹杖一枝有九节寄与沃洲僧闲步青山月至今笻杖以九节为贵
戴叔伦赠秦系诗云北人归欲尽犹自寓萧山闭户不曾出诗名满世闲系居萧山今不知其地矣近时徐师川过上蓝庄诗云诗名空复满世闲白髯萧萧今老矣用叔伦语也
越人俚语谓久不得见者曰恰似菖蒲花难见面按施肩吾诗有古相思词云十访九不见甚于菖蒲花则俚语亦久矣
越渔者杨父一女绝色为诗不过两句或问胡不终篇荅曰无奈情思缠绕至两句即思迷不继有谢生求娶焉父曰吾女宜配公卿谢曰谚云少女少郎相乐不忘少女老翁苦乐不同且安有少年公卿耶翁曰吾女词多两句子能续之称其意则妻矣示其篇曰珠帘半床月青竹满林风谢续曰何事今宵景无人解与同女曰天生吾夫遂偶之后七年春日杨忽题曰春尽花随尽其如自是花谢曰何故为不祥句杨曰吾不久于人闲矣谢续曰从来说花意不过此容华杨郎瞑目而逝后一年江上烟光溶曳见杨立于江中曰吾本水仙谪居人闲后傥思之即复谪下不得为仙矣
三乡题云予家本若耶溪东与闺中同志者纫兰佩蕙趋幽闲人境不得已从人不幸良人巳失邈然无依命笔聊书绝句名姓二九子为父后玉无瑕弁无首荆山石往往有以笔墨非女子之事名姓故隐而不书诗曰昔逐良人西入关良人身殁妾东还谢娘卫女不相待为雨为云归旧山李舒解曰二九十八也十加八木字子为父后木下子李字玉无瑕去其点也弁无首存其廾也王下廾弄字也荆山石往往有者荆石多韫玉当是姓李名弄玉也
萧山王兵部丝尝发地得小青石版甚薄上刻诗三首八分小字甚工妙诗云摇漾越江春相将采自苹归时不觉夜出浦月随人又曰家寄征河岸征人久远游不如潮有信每日到沙头又曰乘晓南湖去参差波浪痕前洲在何处孤悢与谁论不知何人诗也唐默字存中会稽人博极群书文辞高古陆农师列为上客为临川法掾游从甚久每爱其诗曰茅屋不闻雪纸窗宜读书又曰山林误采枪旗信却怪枝头雪未消祷雨云下僚应有随车喜遥见枝头少女风送高彦应云莫似君家三十五时来不寄一行书皆奇句也【出渔隐丛话】
越州应天释希圆姑苏人所居琅邪山山下有井井有鳗（鱼黎）鱼水有盈缩与江潮相应甚多灵怪按尔雅山有穴为岫徐季海诗云孤岫形在乃不成语盖谢玄晖云窗中列远岫已误用此字季海承误耳按楚词云收恢台之孟夏恢大也台即胎也言夏气大而育物季海诗云高阁无恢炱直言无暑气耳似不合古语尔雅云夏为长嬴长嬴即恢台也若言高阁无长嬴可乎能奴登切兽名熊属足似尘鹿绝有力故有绝人之才者谓之能能奴来切三足鳖也今于来字韵中用法士多瑰能乃是僧似鳖耳然魏晋人作诗多如此借韵至李杜韩退之无复此病耳壮大壮之壮牡牝牡之牡诗中规模称牡哉必壮字误书尔魏晋人用字亦多如此盖取字势易工不复问字之根源如古人书槁桥直直皆不成字
僧宗昂住会稽能仁寺有故相寓寺中已而复相宗昂被　敕住持郎官马子约题诗法堂壁上曰十年衰病卧林泉鹓鹭群飞竞刺天黄纸除书犹到汝固知清世不遗贤
义井在府东二里下为大井袤丈上设三井口以受汲覆以大亭遇旱岁不减尤宜染练义者盖以众所共汲为名今世俗置产以给族人曰义庄置学以教乡曲子弟曰义学设浆于道以饮行旅曰义浆辟地为丛冢以藏暴骨曰义冢东坡先生谪黄州取诸郡所饷酒者置一器中以觞客曰义樽近时州县众力共给役曰义役皆与众同之意又俚俗有义父母义子孙义兄弟衣加襕曰义襕以发作髻加首曰义髻此又不可晓也
云门僧彦强仲皎皆能诗强且死作诗云一闲茅屋元无主付与山头野火烧放笔而逝皎作送春长短句毕竟年年用着来何似休归去诗家多许之
云门僧行持高僧也初住雍熙退院结庵西谷有诗云快活有时无奈向遶庵长啸两三声其高逸如此云门云泉庵僧广勤字行之能诗廉宣仲布尝作墨梅赠之勤答以诗云笔端造化如东君着物不简亦不繁宣仲大称之以为非僧诗也
翟公巽参政守会稽日命工塑真武像既成熟视曰不似不似即日毁之别塑今告成观西庑小殿立像是也道士贺仲清在傍亲见之而不敢问
政和后道士有赐玉方符者其次则金方符长七寸阔四寸面为符背铸　御书曰赐某人奉以行教有违天律罪不汝贷结于当心每斋醮则服之会稽天宁万寿观有老道士卢浩真者尝被金符之赐予少时亲见之
会稽志卷第二十
　古诗文
会稽古文之传于世三代以前不可考越灭吴北与诸侯会盟周室归胙宜有诰命盟誓之文可传后世编简残阙亦无闻焉惟秦金石刻之在会稽者今具见太史公书断以为古文之首
　　秦德颂【文具碑刻门】
李斯
　　赐严助书
汉武帝
制诏会稽太守君厌承明之庐劳侍从之事怀故土出为郡吏会稽东接于海南近诸越北枕大江闲者阔焉久不闻问具以春秋对毋以苏秦纵横
　　曹娥碑
邯郸淳
孝女曹娥者上虞曹旴之女也其先与周同祖末冑荒沉爰兹适居旴能抚节按歌婆娑乐神汉安二年五月时迎伍君逆涛而上为水所淹不得其尸娥时年十四号慕思旴哀吟泽畔旬有七日遂自投江死经五日抱父尸出以汉安迄于永嘉青龙辛卯莫之有表度尚设祭诔之辞曰
伊惟孝女晔晔之姿偏其反而令色孔仪窈窕淑女巧笑倩兮宜其家室在洽之阳大礼未施嗟丧慈父彼苍伊何无父孰怙诉神告哀赴江永号视死如归是以眇然轻绝投入沙泥翩翩孝女载沉载浮或泊洲屿或在中流或趋湍濑或逐波涛千夫失声悼痛万余观者填道云集路衢泣泪掩涕惊动国都是以哀姜哭市（木巳）崩城隅或有刻面引镜剺耳用刀坐台待水抱柱而烧于戏孝女德茂此俦何者大国防礼自修岂况庶贱露屋草茅不扶自直不斲自雕越梁过宋比之有殊哀此贞厉千载不渝呜呼哀哉铭曰
名勒金石　　　质此乾坤　　　岁数历祀
立庙起坟　　　光于后土　　　显昭天人
生贱死贵　　　利之义门　　　何怅花落
飘零早分　　　葩艳窈窕　　　永世配神
若尧二女　　　为湘夫人　　　时效髣佛
以昭后昆
　　上巳日会兰亭曲水诗〔并序〕
王羲之
永和九年岁在癸丑暮春之初会于会稽山阴之兰亭修禊事也群贤毕至少长咸集此地有崇山峻岭茂林修竹又有清流激湍映带左右引以为流觞曲水列坐其次虽无丝竹管弦之盛一觞一咏亦足以畅叙幽情是日也天朗气清惠风和畅仰观宇宙之大俯察品类之盛所以游目骋怀极视听之娱信可乐也夫人之相与俯仰一世或取诸怀抱悟言一室之内或因寄所托放浪形骸之外虽趣舍万殊静躁不同当其欣于所遇暂得于巳快然自足曾不知老之将至及其所之既倦情随事迁感慨系之矣向之所欣俛仰之闲以为陈迹然不能不以之兴怀况修短随化终期于尽古人云死生亦大矣岂不痛哉每览昔人兴感之由若合一契未尝不临文嗟悼不能喻之于怀固知一死生为虚诞齐彭殇为妄作后之视今亦由今之视昔悲夫故列叙时人录其所述虽世殊事异所以兴怀其致一也后之览者亦将有感于斯文
　　　四言
代谢鳞次忽焉以周欣此暮春和气载柔咏彼舞雩异世同流乃携齐契散怀一丘
　　　五言
仰视碧天际俯瞰渌水滨寥闲无涯观寓目理自陈大矣造化功万殊莫不均群籁虽参差适我无非亲

　　　四言
谢安
伊昔先子有怀春游契兹言执寄傲林丘森森连岭茫茫原畴迥霄垂雾凝泉散流
　　　五言
相与欣嘉节率尔同褰裳薄云罗物景微风翼轻航醇醪陶丹府兀若游羲唐万殊混一象安复觉彭殇
　　　四言
谢万
肆眺崇阿寓目高林青萝翳岫修竹冠岑谷流清响条鼓鸣音玄崿吐润霏雾成阴
　　　五言
司冥卷阴旗句芒舒阳旌灵液被九区光风扇鲜荣碧林辉翠英红葩擢新茎翔禽抚翰游腾鳞跃清泠
　　　四言
孙绰
春咏登台亦有临流怀彼伐木肃此良俦修林阴沼旋濑萦丘穿池激湍连滥觞舟
　　　五言
流风拂狂渚亭云荫九皋莺羽吟修竹游鳞戏澜涛携笔落云藻微言剖纤毫时珍岂不甘忘味在闻韶
　　　四言
徐丰之
俯挥素波仰掇芳兰尚想嘉客希风永叹
　　　五言
清响拟丝竹班荆对绮（足□）零觞飞曲津欢然朱颜舒
　　　四言
孙统
茫茫大造万化齐轨罔悟云同竞异摽旨平勃运谟黄绮隐几凡我仰希期山期水
　　　五言
地主观山水仰寻幽人迹回沼激中逵疏竹闲修桐因流转轻觞冷风飘落松时禽吟长涧万籁吹连峰
　　　四言
王彬之
丹崖竦立葩藻映林渌水扬波载浮载沈
　　　五言
鲜葩映林薄游鳞戏清渠临川欣投钓得意岂在鱼
　　　四言
王凝之
庄浪濠津巢步颍湄冥心真寄千载同归
　　　五言
氤氲柔风扇熙怡和气淳驾言兴时游逍遥映通津
　　　四言
王肃之
在昔暇日味存林岭今我斯游神怡心静
　　　五言
嘉会欣时游豁尔畅心神吟咏曲水濑泳波转素鳞
　　　四言
散怀山水萧然忘羁秀薄粲颖疏松笼崖游羽扇霄鳞跃清池归目寄叹心冥二奇
　　　五言
先师有冥藏安用羁世罗未若保冲真齐契箕山阿
　　　四言
袁峤之
人亦有言意得则欢嘉宾既臻相与游盘微音送咏馥焉若兰苟齐一致遐想揭竿
　　　五言
四眺华林茂俯仰清川涣激泉流芳醪豁尔累心散遐想逸民轨遗音良可翫古人咏舞雩今也同斯叹
一十五人一篇成
　　　五言
郄昙
温风起东谷和气振柔条端坐兴远想薄言游近郊
　　　四言
王丰之
肆眄岩岫临泉濯趾感兴鱼鸟安兹幽跱
　　　四言
华茂
林荣其郁浪激其隈泛泛轻觞载欣载怀
　　　四言
庾友
驰心域表寥寥远迈理感则一冥然斯会
　　　五言
虞说
神散宇宙内形浪濠梁津寄畅须臾欢尚想味古人
　　　五言
谢绎
纵畅任所适回波萦游鳞千载同一朝沐浴陶清尘
　　　五言
庾蕴
仰想虚舟说俯叹世上宾朝荣虽云乐夕毙理自因
　　　五言
孙嗣
望岩怀逸许临流想奇庄谁云真风绝千载挹遗芳
　　　五言
曹茂之
时来谁不怀寄散山林闲尚想方外宾超超有余闲
　　　五言
曹华平
愿与达人游解结遨濠梁狂吟任所适浪流无何乡
　　　五言
(钦宗庙讳)伟
主人虽无怀应物寄有尚宣尼遨沂津萧然心神王数子各言志曾生发奇唱今我欣斯游愠情亦暂畅
　　　五言
王玄之
松竹挺岩崖幽涧激清流萧散肆情志酣觞豁滞忧
　　　五言
王蕴之
散豁情志畅尘缨忽以捐仰咏挹遗芳怡神味重渊
　　　五言
王涣之
去来悠悠子披褐良足钦超迹修独往真契齐古今
一十六人诗不成各罚酒三觥
谢瑰　卞迪　丘髦　王献之
羊模　孔炽　刘密　虞谷
劳夷　后绵　华耆　谢藤
任儗　吕系　吕本　曹礼
　　后序
孙绰
古人以水喻性有旨哉非以渟之则清淆之则浊耶故振辔于朝市则充诎之心生闲步于林野则寥落之意兴仰瞻羲唐邈然远矣近咏台阁顾探增怀聊于暧昧之中期乎莹拂之道暮春之始禊于南涧之滨高岭千寻长湖万顷乃藉芳草鉴清浏览卉物观鱼鸟具类同荣资生咸畅于是和以醇醪齐以达观快然兀矣焉复觉鹏鷃之二物哉耀灵促辔急景西迈乐与时去悲亦系之往复推移新故相换今日之迹明复陈矣原诗人之致兴谅咏歌之有由文多不载大略如此所赋诗亦裁而缀之如前四言五言焉
　　桐柏山金庭馆碑铭
沈约
夫生灵为贵有识斯同道天云及终天莫反故仙学之秘上圣攸尊启玉笈之幽文贻金坛之妙诀驻景蒙谷还光上枝吐吸烟霞变练丹液出没无方升降自巳下栖洞室上宾群帝睹灵岳之骤启见沧波之屡竭望玄州而骏驱指蓬山而永骛芝盖三重驾螭龙之蜿蜒云车万乘载旗旆之逶迤此盖栖灵五岳未暨夫三清者也若夫上玄奥远言象斯绝金简玉字之书玄霜绛雪之宝俗士所不能窥学徒不敢轻慕且禁誓严重志业艰劬自非天禀上才未易可拟自惟凡劣识鉴鲜方徒抱出俗之愿而无致远之力早尚幽栖屏弃情累留爱岩壑托分鱼鸟涂愈远而靡倦年既老而不衰高宗明皇帝以上圣之德结宗玄之念忘其菲薄曲赐提引末自夏汭固乞还山权憩汝南县境固非息心之地圣主缵历复蒙絷维永泰元年方遂初愿遂远出天台定居兹岭所憩之山实惟桐柏实灵圣之下都五县之余地仰出星河上参倒景高崖万沓邃涧千回因高建坛凭岩考室饬降神之宇置朝礼之地桐柏所在厥号金庭事昺灵图因以名馆圣上曲降幽情留信弥密置道士十人用祈嘉祉越以不才首膺斯任永弃人群窜景穷麓结恳志于玄都望霄容于云路仰宣国灵介兹景福延吉祥于清庙纳万寿于神躬又愿道无不怀泽无不至幽荒屈膝戎貊稽颡息鼓辍烽守在海外因此自勉兼遂微诚日久勤劬自强不巳翘心属念晚卧晨兴餐正阳于停午念孔神于中夜将三芝而延伫飞九丹而宴息乘凫轻举留舄忘归以兹丹款表之玄极无曰在上日鉴非远铭石灵馆以旌厥心其辞曰
道无不在若存若亡于惟上学理妙群方用之日损言则非常儵焉灵化羽衣霓裳九重峣屼三山璀璨日为车马芝成宫观虹旍拂月龙辀渐汉万春方华千龄始旦伊余菲薄窃慕隐沦寻师请道结友问津东采震泽西游汉滨依俙灵眷髣佛幽人帝明绍历惟皇纂位属心鼎湖脱屣神器降命凡底仰祈灵秘瞻彼高山兴言覆篑启基桐柏厥号金庭乔峰迥峭擘汉分星临云置墠驾岳开棂涧涂蹇产林圻葱青谁谓应远神道微密庆集宫闱祥流罕毕其久如地其恒如日寿同南山与天无卒更生变炼外示无功少君飞转密与神通因资假力轻举腾空庶凭嘉诱永济微躬
　　会稽山赞
郭璞
禹徂会稽爰朝群臣不虔是讨乃戮长人玉匮表夏玄石勒秦
　　太平山铭
孙绰
隗峨太平峻踰华霍秀岭樊缊奇峰挺崿上干翠霞下笼丹壑有士冥游默往奇托肃形枯林映心幽漠亦既觏止涣焉融滞悬栋翠微飞宇云际重峦蹇产回溪萦带被以青松洒以素籁流风伫芳翔云停蔼
　　祭禹庙文
谢惠运
谨遣左曹掾奉水土之羞前荐夏帝之灵咨圣继天载诞英徽克明克哲知章知微运此宏谟恤彼民忧身劳五岳形瘦九州岛呱呱弗顾虔虔是钦物贵尺璧我重寸阴乃锡玄圭以告成功虞数既改夏德乃隆临朝总政巡国观风淹留稽岭乃徂行宫恭司皇役敬属晖融神息略荐乃昭其忠
　　北山移文
孔稚圭
钟山之英草堂之灵驰烟驿路勒移山庭夫以耿介拔俗之标萧洒出尘之想度白雪以方洁干青云而直上吾方知之矣若其亭亭物表皎皎霞外芥千金而不盼屣万乘其如脱闻凤吹于洛浦值薪歌于延濑固亦有焉岂有终始参差苍黄翻覆泪翟子之悲恸朱公之哭乍回迹以心染或先贞而后黩何其谬哉呜呼尚生不存仲氏既往山阿寂寥千载谁赏世有周子隽俗之士【周颙字彦伦元徽中出为剡令建元中为山阴令】既文既博亦玄亦史然而学遁东鲁习隐南郭窃吹草堂滥巾北岳诱我松桂欺我云壑虽假容于江皋乃缨情于好爵其始至也将欲排巢父拉许由傲百氏薎王侯风情张日霜气横秋或歌幽人长往或怨王孙不游谈空空于释部核玄玄于道流务光何足比涓子不能俦及其鸣驺入谷鹤书赴陇形驰魄散志变神动尔乃眉轩席次袂耸筵上焚芰制而裂荷衣抗尘容而走俗状风云凄其带愤石泉咽而下怆望林峦而有失顾草木而如丧至其纽金章绾墨绶跨属城之雄冠百里之首张英风于海甸驰妙誉于浙右【字书曰江水东至会稽山阴为浙江】道帙长摈法筵久埋敲扑諠嚣犯其虑牒诉倥偬装其怀琴歌既断酒赋无续常绸缪于结课每纷纶于折狱笼张赵于往图架卓鲁于前箓希踪三辅豪驰声九州岛牧使我高霞孤映明月独举青松落荫白云谁侣涧户摧绝无与归石径荒凉徒延伫至于还飙入幕写雾出楹蕙帐空兮夜鹤怨山人去兮晓猿惊昔闻投簪逸海岸今见解兰缚尘缨于是南岳献嘲北陇腾笑列壑争讥攒峰竦诮慨游子之我欺悲无人以赴吊故其林惭无尽涧愧不歇秋桂遣风春萝罢月骋西山之逸议驰东皋之素谒今又促装下邑【铣曰下邑谓山阴也言山阴秩满因向京而过山也】浪枻上京虽情投于魏阙或假步于山扃岂可使芳杜厚颜薜荔无耻碧岭再辱丹崖重滓尘游躅于蕙路污渌池以洗耳宜扃岫幌掩云关敛轻雾藏鸣湍截来辕于谷口杜妄辔于郊端于是丛条瞋胆迭颖怒魄或飞柯以折轮乍低枝而扫迹请回俗士驾为君谢逋客
　　何征君墓志
梁简文帝
先生履玉烛之(仁宗庙讳)气应大贤之一期实生而知机抚尘斯庶敬非习起孝乃因心聚徒教习学侣成群与沛国刘瓛汝南周颙为友陆琏贺玚之徒更道北面永明中王文宪俭受诏撰礼未竟而卒属在司徒文宣王王以让先生因广加刊缉故以含文燕居说六典五恩之义或齐侯所不镇孟嘉所未知皆折兹大物成此良教小人道长每讽考盘之诗君子道消便执天山之筮乃毁车挂冠拂衣东岭始居若耶来从秦望今上经纶天地权舆鼎业始征为军谋祭酒实允文若之举且光彦先之选又征特进右光禄大夫高尚其事确乎不拔玄纁徒往束帛虚归而给白衣尚书禄固辞不受卒窆乎其山正衾在殡（口□）镂器与王衣尧典入棺耻密章及圭绶知与不知并怀惋怆咸以人亡素楷礼坠文章洙泗颓经扶风罢学关西疑圣之德自此长沦高松引风之气于兹永息余昔在殊方亟枉翰迹钦风味道迄淹岁时既而位阻桂宫途乖咫尺不获拥经步至问春卿之痾徐轮三反入杜夷之舍痛祥云之灭采悲列曜之晞晖追勒高乡乃为铭曰
文范高世　玄晏绝伦　复有令德　远之与均
谁与均此　呜呼哲人　第五肥遁　余轨尚遵
司空开学　其风不泯　传兹孝敬　曰悌且仁
气高琼岳　心虚谷神　括羽儒囿　舟舆席珍
既游慧水　兼引法轮　谈扇犹在　鸣琴尚陈
如何不慭　德素长沦　寂寥岩穴　荒凉渭滨
桥曰只鸡　徐称酹素　余钦夫子　风期夙着
蓄思含毫　传芳写举　沉础虽贞　玄泉无曙
　　朱育对
孙亮时有山阴朱育少好奇字凡所特达依体像类造作异字千名以上仕郡门下书佐太守濮阳兴正旦宴见掾吏言次问太守昔闻朱颖川问士于郑召公韩吴郡问士于刘圣博王景兴问士于虞仲翔尝见郑刘二答而未睹仲翔对也钦闻国贤思睹盛美有日矣书佐宁识之乎育对曰往过习之昔初平末年王府君以渊妙之才超迁临郡思贤嘉善乐采名俊问功曹虞翻曰闻玉出昆山珠生南海远方异域各生珍宝且曾闻士人叹美贵邦旧多英俊徒以远于京畿含香未越耳功曹雅好博古宁识其人邪翻对曰夫会稽上应牵牛之宿下当少阳之位东渐巨海西通五湖南畅无垠北渚浙江南山攸居实为州镇昔禹会群臣因以命之山有金木鸟兽之殷水有鱼盐珠蚌之饶海岳精液善生俊异是以忠臣系踵孝子连闾下及贤女靡不育焉王府君笑曰地势然矣士女之名可悉闻乎翻对曰不敢及远略言其近者耳往者孝子句章董黯尽心色养丧致其哀单身林野鸟兽归怀怨亲之辱白日报雠海内闻名昭然光着太中大夫山阴陈嚣渔则化盗居则让邻感侵退藩遂成义里摄养车妪行足厉俗自扬子云等上书荐之粲然传世太尉山阴郑公清亮质直不畏强御鲁相山阴锺离意禀殊特之姿孝家忠朝宰县相国所在遗惠故取养有君子之谟鲁国有丹书之信及陈宫费齐皆上契天心功德治状记在汉籍有道山阴赵晔征士上虞王充各洪才渊懿学究道源着书垂藻骆驿百篇释经传之宿疑解当世之盘结或上穷阴阳之奥秘下摅人情之归极交址刺史上虞县綦毋俊拔济一郡让爵土之封决曹掾上虞孟英三世死义主簿句章梁宏功曹史余姚驷勋主簿句章郑云皆敦终始之义引罪免居门下督盗贼余姚伍隆（划去戈改上夗下贝）【 莫侯反】主簿任光章安小吏黄他身当白刃济君于难扬州从事句章王修委身授命垂声来世河内太守上虞魏少英遭世屯蹇忘家忧国列在八俊为世英彦尚书乌伤杨乔钦宗庙讳帝妻以公主辞疾不纳近故太尉上虞朱公天姿聪亮钦明神武策无失谟征无遗虑是以天下义兵思以为首上虞女子曹娥父溺江流投水而死立石碑纪炳然着显王府君曰既然矣颍川有巢许之逸轨吴有太伯之三让贵郡虽士人纷纭于此足矣翻对曰故先言其近者耳若乃引上世之事及抗节之士亦有其人昔越王翳让位逃于巫山之穴越人熏而出之斯非太伯之俦邪且太伯外来之君非其地人也若以外来言之则大禹亦巡于此而葬之矣鄞大里黄公絜已暴秦之世高祖即阼不能一致惠帝恭让出则济难征士余姚严遵王莽数聘抗节不行光武中兴然后俯就矫手不拜志陵云日皆着于传籍较然彰明岂如巢许流俗遗谭不见经传者哉王府君笑曰善哉话言也贤矣非君不着太守未之前闻也濮阳府君曰御史所云既闻其人亚斯巳下书佐宁识之乎育曰瞻仰景行敢不识之近者太守上虞陈业絜身清行志怀霜雪贞亮之信同操柳下遭汉中微委官弃禄遁迹黟歙以求其志高邈妙踪天下所闻故钦宗庙讳文遗之尺牍之书比竟三高其聪明大略忠直謇谔则侍御史余姚虞翻偏将军乌伤骆统其渊懿纯德则太子少傅山阴阚泽学通行茂作帝师儒其雄姿武毅立功当世则后将军贺齐勋成绩着其探极秘术言合神明则太史令上虞吴范其文章之士立言粲盛则御史中丞句章任奕都阳太守章安虞翔各驰文檄晔若春荣处士邓卢叙弟犯公宪自杀乞代吴宁斯敦山阴祈庚上虞樊正咸代父死罪其女则松杨柳朱永宁瞿素或一醮守节丧身不顾或遭寇劫贼死不亏行皆近世之事尚在耳目府君曰皆海内之英也吾闻秦始皇二十五年以吴越地为会稽郡治吴汉封诸侯王以何年复为郡而分治于此育对曰刘贾为荆王贾为英布所杀又以刘濞为吴王景帝四年濞反诛乃复为郡治于吴元鼎五年除东越因以其它为治非属于此而江东部都尉后徙章安阳朔元年又徙治鄞或有寇害复徙句章到永建四年刘府君上书浙江之北以为吴郡会稽还治山阴自永建四年岁在己巳以至今年积百二十九岁府君称善是岁吴之太平三年岁在丁丑育后仕朝常在台阁为东观令遥拜清河太守加位侍中推剌占射文艺多通
　　代谢会稽太守启
谢朓
臣本布衣不谋远大折冲之勤不举燮理之义何阶常恐覆餗是贻咎征斯应陛下继历胜统日月重光得以(钦宗庙讳)珪衮服拜奉岁时视濯献牲鞠躬郊庙而鸿恩妄假复授符主节迈于双璜表东侔于四履临边三事既谢张温颍川再抚亦惭黄霸
　　修心赋
江总
太清四年秋七月避地于会稽龙华寺此伽蓝者余六世祖宋尚书右仆射州陵侯元嘉二十四年之所(高宗庙讳)侯之王父晋护军将军彪昔莅此邦卜居山阴都赐里贻厥子孙有终焉之志寺域则宅之旧基左江右湖面山背壑东西连跨南北纡萦聊与苦节名僧同销日用晓修经戒夕览图书寝处风云凭栖水月不意华戎莫辨朝市倾沦以此伤情情可知矣啜泣濡翰岂摅郁结庶后生君子闵余此概焉嘉南斗之分次肇东越之灵秘表桧风于韩什着镇山于周记蕴大禹之金书镌暴秦之石字太史来而探穴锺离去而开笥信竹箭之为珍何（王武）（王夫）之罕值奉盛德之鸿祀寓安禅之古寺实豫章之旧圃成黄金之胜地遂寂默之幽心若镜中而远寻面曾阜之超忽迩平湖之迥深山条偃蹇水叶（汀去丁改□）淫挂猿朝落饥鼯夜吟果真丛药苑桃溪橘林捎云拂日结暗生阴保自然之雅趣鄙人闲之荒杂望岛屿之邅回面江源之重沓泛流月之夜迥曳光烟之晓匝风引蜩而嘶噪雨鸣林而翛飒鸟稍狎而知来云无情而自合迩乃野开灵塔地筑禅居喜园迢遰乐树扶疏经行藉草宴坐临渠持戒振锡度影甘蔬坚固之林可喻寂灭之场蹔如异曲终而悲起非木落而悲始岂降志而辱身不露才而扬已锺风雨之如晦倦鸡鸣而聒耳幸避地而高栖凭调御之遗旨折四辨之微言悟三乘之妙理遗十缠之系缚祛五惑之尘滓久遗荣于势利庶忘累于妻子感意气于畴日寄知言于来祀何远客之可悲知自怜而何巳
　　山居赋
谢灵运
古巢居穴处曰岩栖栋宇居山曰山居在林野曰丘园在郊郭曰城傍四者不同可以理推言心也黄屋实不殊于汾阳即事也山居良有异乎市廛抱疾就闲顺从性情敢率所乐而以作赋扬子云云诗人之赋丽以则文体宜兼以成其美今所赋既非京都宫观游猎声色之盛而叙山野草木水石谷稼之事才乏昔人心放俗外咏于文则可勉而就之求丽邈以远矣览者废张左之艳辞寻台皓之深意去饰取素傥值其心耳意实言表而书不尽遗迹索意托之有赏其辞曰谢子卧疾山顶览古人遗书与其意合悠然而笑曰夫道可重故物为轻理宜存故事斯忘古今不能革质文咸其常合宫非缙云之馆衢室岂放勋之堂迈深心于鼎湖送高情于汾阳嗟文成之郄粒愿追松以远游嘉陶朱之鼓棹乃语种以免忧判身名之有辨权荣素其无留孰如牵犬之路既寡听鹤之涂何由哉若夫巢穴以风露贻患则大壮以栋宇袪敝宫室以瑶璇致美则白贲以丘园殊世惟上托于岩壑幸兼善而罔滞虽非市朝而寒暑均和虽是筑高宗庙讳而饰朴两逝昔仲长愿言流水高山应璩作书邙阜洛川势有偏侧地阙周员铜陵之奥卓氏充鈲槻之端金谷之丽石子致音徽之观徒形域之荟蔚惜事异于栖盘至若凤丛二台云梦青丘漳渠淇园橘林长洲虽千乘之珍苑孰嘉遯之所游且山川之未□亦何议于兼求览明达之抚运乘机缄而理默指岁莫而归休咏宏徽于刊勒狭三闾之丧江矜望诸之去国选自然之神丽尽高栖之意得仰前哲之遗训俯性情之所便奉微躯以宴息保自事以乘闲愧班生之夙悟惭尚子之晚研年与疾而偕来志乘拙而俱旋谢平生于知游栖清旷于山川其居也左湖右江往渚还汀面山背阜东岨西倾抱含吸吐款跨纡萦绵联邪亘侧直齐平近东则上田下湖西溪南谷石（土彖）石滂闵硎黄竹决飞泉于百仞森高薄于千麓写长源于远江派深毖于近渎近南则会以双流萦以三洲表里回游离合山川崿崩飞于东峭盘傍薄于西阡拂青林而激波挥白沙而生涟近西则杨宾接峰塘堭连纵室壁带溪曾孤临江竹缘浦以被绿石照涧而映红月隐山而成阴木鸣柯以起风近北则二巫结湖两（上利下日）通沼横石判尽休周分表引修堤之逶迤吐泉流之浩溔山（山几）下而回泽濑石上而开道远东则天台桐柏方石太平二韭四明五奥三菁表神异于纬牒验感应于庆灵凌石桥之莓苔超楢溪之纡萦远南则松箴栖鸡唐嵫漫石崒嵊对岭（上山下白巴）孟分隔入极浦而邅回迷不知其所适上嵚崎而蒙笼下深沉而浇激远西则□□□□□□□□□□□□□□□□□□□□□□□□□□□□□□□□□□□□□□□远北则长江永归巨海延纳昆涨缅旷岛屿绸沓山纵横以布护水回沈而萦浥信荒极之绵眇究风波之睽合徒观其南术之□□□生（山几）□□成衍□岸测深相渚知浅洪涛满则曾石没清澜减则沈沙显及风兴涛作水埶奔壮于岁春秋在月朔望汤汤惊波滔滔骇浪电激雷崩飞流洒漾凌绝壁而起岑横中流而连薄始迅转而腾天终倒底而见壑此楚贰心醉于吴客河灵怀惭于海若尔其旧居曩宅□□今园枌槿尚援基井具存曲术周乎前后直陌矗其东西岂伊临溪而傍沼乃抱阜而带山考封域之灵异实兹境之最然葺骈梁于岩麓栖孤栋于江源敞南户以对远岭辟东窗以瞩近田田连冈而盈畴岭枕水而通阡阡陌纵横塍埒交经导渠引流脉散沟井蔚蔚丰秫苾苾香粳送夏蚤秀迎秋晚成兼有陵陆麻麦粟菽候时觇节递蓺递孰供粒食与鼠饮谢工商与衡牧生何待于多资理取足于满腹自园之田自田之湖泛滥川上缅邈水区浚潭涧而窈窕除菰洲之纡余毖温泉于春流驰寒波而秋徂风生浪于兰渚日倒景于椒涂飞渐榭于中沚取水月之欢娱旦延阴而物清夕栖芬而气敷顾情交之永绝觊云客之蹔如水草则萍藻薀菼雚蒲芹荪蒹菰苹蘩蕝荇菱莲虽□物之偕美独扶渠之华鲜播绿叶之郁茂含红敷之缤翻怨清香之难留矜盛容之易阑必充给而后搴岂蕙草之空残眷叩弦之逸曲感江南之哀叹秦筝倡而溯游往塘上奏而旧爱还本草所载山泽不一雷桐是别和缓是悉参核六根五华九实二冬并称而殊性三建异形而同出水香送秋而擢蒨林兰近雪而扬猗卷柏万代而不殒伏苓千岁而方知映红葩于绿蔕茂素蕤于紫枝既住年而增灵亦驱妖而斥疵其竹则二箭殊叶四苦齐味水石别谷巨细各汇既修竦而便娟亦萧森而蓊蔚露夕沾而凄阴风朝振而清气捎玄云以拂杪临碧潭而挺翠蔑上林与淇澳验东南之所遗企山阳之游践迟鸾鹥之栖托忆昆园之悲调慨伶伦之哀钥卫女行而思归咏楚客放而防露作其木则松柏檀栎□□桐榆（上厌下木）柘谷楝楸梓柽樗刚柔性异贞脆质殊卑高沃塉各随所如干合抱以隐岑杪千仞而排虚凌冈上而乔竦荫涧下而扶疏沿长谷以倾柯攒积石以插株华映水而增光气结风而回敷当严劲而葱倩承和煦而芬腴送坠叶于秋晏迟含萼于春初植物既载动类亦繁飞泳骋透胡可根源观（兀去一改白）相音□列山川寒燠顺节随宜匪敦鱼则（鱼忧）鳢鲋鱮鳟鲩鲢（鱼扁）鲂鲔魦鳜鲿鲤鲻鳣辑采杂色锦烂云鲜唼藻戏浪泛苻流渊或鼓鳃而湍跃或掉尾而波旋鲈鮆乘时以入浦（鱼感）（鱼迅）沿濑以出泉鸟则鹍鸿鶂鹄（秋鸟）鹭鸨（木瞗）鸡鹊绣质鶷鸐绶章晨凫朝集时鷮山梁海鸟违风朔禽避凉荑生归北霜降客南接响云汉侣宿江潭聆清哇以下听载王子而上参薄回涉以弁翰映明壑而自耽山上则猿（狗去句改军）狸獾犴獌猰（狗去句改盈）山下则熊罴豺虎羱鹿麇（上鹿下京）掷飞枝于穷崖踔空绝于深硎蹲谷底而长啸攀木杪而哀鸣缗纶不投罝罗不披磻弋靡用蹄筌谁施鉴虎狼之有仁伤遂欲之无崖顾弱龄而涉道悟好生之咸宜率所由以及物谅不远之在斯抚鸥（鱼攸）而悦豫杜机心于林池敬承圣诰恭窥前经山野昭旷聚落膻腥故大慈之弘誓拯群物之沦倾岂寓地而空言必有贷以善成钦鹿野之华苑羡灵鹫之名山企坚固之贞林希庵罗之芳园虽粹容之缅邈谓哀音之恒存建招提于幽峰冀振锡之息肩庶灯王之赠席想香积之惠餐事在隔而思通理匪绝而可温爰初经略杖策孤征入涧水涉登岭山行陵顶不息穷泉不停栉风沐雨犯露乘星研其浅思罄其短规非非筮择良选奇翦榛开径寻石觅崖四山周回双流逶迤面南岭建经台倚北阜筑讲堂傍危峰立禅室临浚流列僧房对百年之高木纳万代之芬芳抱终古之泉源美膏液之清长谢丽塔于郊郭殊世闲于城傍欣见素以抱朴果甘露于道场苦节之僧明发怀抱事绝人徒心通世表是游是憩倚石(高宗庙讳)草寒暑有移至业莫矫观三世以其梦抚六度以取道乘恬知以寂泊含和理之窈窕指东山以冥期实西方之潜兆虽一日以千载犹恨相遇之不蚤贱物重巳弃世希灵骇彼促年爱是长生冀浮丘之诱接望安期之招迎甘松桂之苦味夷皮褐以颓形羡蝉蜕之匪日抚云蜺其若惊陵名山而屡憩过岩室而披情虽未阶于至道且缅绝于世缨指松菌而兴言良未齐于殇彭山作水役不以一牧资待各徒随节竞逐陟岭刊木除榛伐竹抽笋自篁擿箬于谷扬縢所拮秋冬（艼去丁改片□）蕧野有蔓草猎涉蘡薁亦酝山清介尔景福苦以木成甘以（木审）熟慕椹高林剥芨岩椒掘蒨阳崖擿（木鲜）阴标昼见搴茅宵见索绹芟菰翦蒲以荐以茭既圯既埏品收不一其灰其炭咸各有律六月采密八月扑栗□物为繁略载靡悉若乃南北两居水通陆阻观风瞻云方知厥所南山则夹渠二田周岭三苑九泉别涧五谷异巘群峰参差出其闲连岫复陆成其阪众流溉灌以环近诸堤拥抑以接远远堤兼陌近流开湍凌阜泛波水往步还还回往匝枉渚员蛮呈美表趣胡可胜单抗北顶以葺馆殷南峰以启轩罗曾崖于户里列镜澜于窗前因丹霞以赪楣附碧云以翠椽视奔星之俯驰顾　　之未牵鹍鸿翻翥而莫及何但燕雀之翩翾氿泉傍出潺湲于东檐桀壁对跱硿砻于西溜修竹葳蕤以翳荟灌木森沈以蒙茂萝曼延以攀援花芬熏而媚秀日月投光于柯闲风露披清于（山畏）岫夏凉寒燠随时取适阶基回互橑棂乘隔此焉卜寑翫水弄石迩即回眺终岁罔斁伤美物之遂化怨浮龄之如借眇遯逸于人群长寄心于云霓因以小湖邻于其隈众流所凑万泉所回氿滥异形首毖终肥别有山水路邈缅归求归其路乃界北山栈道倾亏蹬阁连卷复有水径缭绕回圆弥弥平湖泓泓澄渊孤岸竦秀长洲芊绵既瞻既眺矌矣悠然及其二川合流异源同日赴隘入险俱会山首濑排沙以积丘峰倚渚以起阜石倾澜而峭岩木映波而结薮径南漘以横前转北崖而掩后隐丛灌故悉晨莫托星宿以知左右山川涧石州岸草木既标异于前章亦列同于后牍山匪砠而是岵川有清而无浊石傍林而插岩泉协涧而下谷渊转渚而散芳岸靡沙而映竹草迎冬而结葩树陵霜而振绿向阳则在寒而纳煦面阴则当暑而含雪连冈则积岭以隐嶙举峰则群竦以（山截）（山薛）浮泉飞流以写空沈波潜溢于洞穴凡此皆异所而咸善殊节而俱说春秋有待朝夕须资既耕以饭亦桑贸衣蓺菜当肴采药救颓自外何事顺性靡违法音晨听放生夕归研书赏理敷文奏怀凡厥意谓杨较以挥且列于言诚特此推北山二园南山三苑百果□列乍近乍远罗行布株迎早候晚猗蔚溪涧疏崖森巘杏坛（木柰）园橘林栗圃桃李多品梨枣殊所枇杷林檎带谷映渚椹梅流芬于回峦椑柿被实于长浦畦町所蓺含蕊藉芳蓼蕺（艼去丁改□）荠葑菲苏姜绿葵眷节以怀露白薤感时而负霜寒葱标倩以陵阴春藿吐苕以迎阳弱质难恒颓龄易丧抚鬓生悲视颜自伤承清府之有术冀在衰之可壮寻名山之奇药越灵波而憩辕采石上之地黄摘竹下之天门摭曾岭之细辛拔幽涧之溪荪访锺乳于洞穴讯丹阳于红泉安居二时冬夏三月远僧有来近众无阙法鼓朗响颂偈清发散华霏蕤流香飞越折旷劫之微言说像法之遗旨乘此心之一毫济彼生之万理启善趣于南倡归清畅于北机非独惬于予情谅佥感于君子山中兮清寂群纷兮自绝周听兮匪多得理兮俱悦寒风兮搔屑面阳兮常熟炎光兮隆炽对阴兮霜雪憩曾台兮陟云根坐涧下兮越风穴在兹城而谐赏传古今之不灭好生之笃以我而观惧命之尽（上□下）景之欢分一往之仁心拔万族之险难招惊魂于殆化收危形于将阑漾水性于江流吸云物于天端睹腾翰之颉颃视鼓鳃之往还驰骋者傥能狂愈猜害者或可理攀哲人不存怀抱谁质糟粕犹在启縢剖袟见柱下之经二睹濠上之篇七承未散之全朴救巳颓于道术嗟夫六艺以宣圣教九流以判贤徒国史以载前纪家传以申世模篇章以陈美剌论难以核有无兵技医日筴筮梦之法风角冢宅算数律历之书或平生之所浏览并于今而弃诸验前识之丧道抱一德而不渝伊昔龆龀实爱斯文援纸握管会性通神诗以言志赋以敷陈箴铭诔颂咸各有伦爰暨山栖弥历年纪幸多暇日自求诸巳研精静虑贞观厥美怀欣成章含笑奏理若乃乘摄持之告评养达之篇畏绝迹之不远惧行地之多艰均上皇之自昔忌下衰之在旃投吾心于高人落宾名于圣贤广灭景于崆峒许遁音于箕山愚假驹以表谷涓隐岩以搴芳莱庇蒙以织畚皓栖商而颐志卿寑茂而敷辞郑别谷而永逝梁去霸而之会□□□□□□高居唐而胥宇台依崖而穴墀咸自得以穷年眇贞思于所遗暨其窈窈幽深寂寞虚远事与情乖理与形反既耳目之靡端岂足迹之所践蕴终古于三季俟通明于五眼权近虑以停笔抑浅知而绝简
　　石壁精舍还湖中
谢灵运
昏旦变气候山水含清晖清晖能娱人游子憺忘归出谷日尚早入舟阳巳微林壑敛瞑色云霞收夕霏芰荷迭映蔚蒲稗相因依披拂趍南径愉悦偃东扉虑澹物自轻意惬理无违寄言摄生客试用此道推
　　于南山往北山径湖中瞻眺
朝旦发阳崖景落憩阴峰舍舟眺回渚停策倚茂松侧径既窈窕环洲亦玲珑俛视乔木眇仰聆大壑淙石横水分流林密蹊绝踪解作竟何感升长皆丰容初篁苞绿箨新蒲含紫茸海鸥戏春岸天鸡弄和风抚化心无厌览物眷弥重不惜去人远但恨莫与同孤游非情叹赏废理谁通
　　登临海峤初发强中作与从弟惠连可见羊何其之
杪秋寻远山山远行不近与子别山阿含酸赴修轸中流袂就判欲去情不忍顾望脰未悁汀曲舟巳隐隐汀绝望舟鹜棹逐惊流欲抑一生欢并奔千里游日落当栖薄系缆临江楼岂惟夕情敛忆尔共淹留淹留昔时欢复增今日叹兹情巳分虑况乃协悲端秋泉鸣北涧哀猿响南峦戚戚新别心凄凄久念攒攒念攻别心旦发清溪阴暝投剡中宿明登天姥岑高高入云霓还期那可寻傥遇浮丘公长绝子徽音
　　西陵遇风献康乐
谢惠连
我行指孟春春仲尚未发趣途远有期念离情无歇成装候良辰漾舟陶嘉月瞻涂意少悰还顾情多阙哲兄感仳别相送越垧林饮饯野亭馆分袂澄湖阴凄凄留子言眷眷浮客心回塘隐舻枻远望绝形音靡靡即长路戚戚抱遥悲悲遥但自弭路长当问谁行行道转远去去情弥迟昨发浦阳汭今宿浙江湄屯云蔽曾岭惊风涌飞流零雨润坟泽落雪洒林丘浮氛晦崖巘积素盛原畴曲汜薄停旅通川绝行舟临津不得济伫楫阻风波萧条洲渚际气色少谐和西瞻兴游叹东睇起凄歌积愤成疢痗无萱将如何
　　酬从弟惠连
谢灵运
寝瘵谢人徒灭迹入云峰岩壑寓耳目欢爱隔音容永绝赏心望长怀莫与同末路值令弟开颜披心胸心胸既云披意得咸在斯陵涧寻我室散帙问所知夕虑晓月流朝忌曛日驰悟对无厌歇聚散成分离分离别西川回景归东山别时悲巳甚别后情更延倾想迟嘉音果枉济江篇辛勤风波事款曲洲渚言洲渚既淹时风波子行迟务协华京想讵存空谷期犹复惠来章秖是搅余思傥若果归言共陶暮春时暮春虽未交仲春善游遨山桃发红萼野蕨渐紫苞嘤鸣巳悦豫幽居犹郁陶梦寐伫归舟释我吝与劳
　　还旧园作见颜范二中书
谢灵运
辞满岂多秩谢病不待年偶与张邴合久欲还东山圣灵昔回眷微尚不及宣何意冲飙激烈火纵炎烟焚玉发昆峰余燎遂见迁投沙理既迫如邛愿亦愆长与欢爱别永绝平生缘浮舟千仞壑总辔万寻巅流沬不足崄石林岂为艰闽中安可处日夜念归旋事踬两如直心惬三避贤托身青云上栖岩挹飞泉盛明荡氛昏贞休康屯邅殊方感成贷微物豫采甄感深操不固质弱易板缠曾是反昔园语往实款然曩基即先筑故池不更穿果木有旧行壤石无远延虽非休憩地聊取永日闲卫生自有经息阴谢所牵夫子照情素探怀授往篇
　　和谢监灵运
颜延年
弱植慕端操窘步惧先迷寡立非择方刻意藉穷栖伊昔遘多幸秉笔侍两闺虽惭丹雘施未谓玄素睽徒遭良时诐王道奄昏霾人神幽明绝朋好云雨乖吊屈汀洲浦谒帝苍山蹊倚岩听绪风攀林结留荑跂予闲衡峤曷月瞻秦稽皇圣昭天德丰泽振沈泥惜无雀雉化何用充海淮去国还故里幽门尌蓬藜采茨葺昔宇翦束开旧畦物谢时既晏年往志不偕亲仁敷情昵兴玩究辞凄芬馥歇兰若清越夺琳珪尽言非报章聊用布所怀
　　过始宁墅
谢灵运
束发怀耿介逐物遂推迁违志似如昨二纪及兹年缁磷谢清旷疲薾惭贞坚拙疾相倚薄还得静者便剖竹守沧海枉帆过旧山山行穷登顿水涉尽洄沿岩峭岭稠迭洲萦渚连绵白云抱幽石绿筱媚清涟葺宇临回江筑观基曾巅挥手告乡曲三载期归旋且为树枌槚无今孤愿言
　　道路忆山中
谢灵运
采菱调易急江南歌不缓楚人心昔绝越客肠今断断绝虽殊念俱为归虑款存乡尔思积忆山我愤懑追寻栖息时偃卧任纵诞得性非外求自已为谁藄不怨秋夕长恒苦夏日短濯流激浮湍息阴倚密竿故怀叵新欢含悲忘春暖凄凄明月吹恻恻广陵散殷勤诉危柱慷慨命促管
　　田南树园激流植援
樵隐俱在山由来事不同不同非一事养痾丘园中园中屏氛杂清旷招远风室倚北阜启扉面南江激涧代汲井插槿当列墉群木既罗户众山亦当囱靡迤趍下岫迢递瞰高峰寡欲不期劳即事罕人功唯开蒋生径永怀求羊踪赏心不可忘妙善冀皆同
　　泛南湖至石帆
谢灵运
轨息陆途初枻鼓以始涟漪繁波漾参差层峰跱萧迹野趣生逶迤白云起登陟苦跋涉（日辟）盼乐心耳即翫既有竭在兴兴无巳
　　游沈道士金庭馆
沈约
秦皇御宇宙汉帝恢武功欢娱人事尽情性犹未充锐意三山上托慕九霄中既表祈年观复立望仙宫宁为心好道直由意无穷曰余知止足是愿不须丰遇可淹留处便欲息微躬山嶂远重迭竹树近蒙笼开襟濯寒水解带临清风所累非外物为念在玄空朋来握石髓宾至驾轻鸿都令人径绝唯使云路通一举凌倒景无事适华嵩寄言赏心客岁暮尔来同
(以下阙文)
绍兴府
今刊会稽志一部二十卷
用印书纸八百幅　　古经纸一十幅
副叶纸二十幅　　　背古经纸平表一十幅
工墨钱八百文　　　每册装背　　文
右具如前
嘉泰二年五月　　日手分俞澄王思忠具
安抚使司校正书籍傅樨
皇明正德五年龙集庚午九月初吉重刊