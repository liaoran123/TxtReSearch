道門科範大全集
　　經名：道門科範大全集。原題唐末五代廣成先生杜光庭刪定或三洞經籙弟子仲勵編修。八十七卷。底本出處：《正統道藏》正一部。
　　目　錄
　　卷一
　　生日本命儀
　　清日一行道
　　卷二
　　生日本命儀
　　午朝行道
　　卷三
　　生日本命儀
　　晚朝行道
　　卷四
　　懺禳疾病儀
　　清旦行道
　　卷五
　　懺禳疾病儀
　　午朝行道
　　卷六
　　懺禳疾病儀
　　晚朝行道
　　卷七
　　消災星曜儀
　　啟壇行道
　　卷八
　　消災道場儀
　　設醮行道
　　卷九
　　消災星曜儀
　　散壇行道
　　卷十
　　靈寶太一祈雨醮儀
　　靜夜行道
　　卷十一
　　靈寶太一祈雨儀
　　設醮行道
　　卷十二
　　祈求雨雪儀
　　啟壇行道
　　卷十三
　　祈求雨雪道場儀
　　清旦行道
　　卷十四
　　祈求雨雪道場儀
　　臨午行道
　　卷十五
　　祈求雨雪道場儀
　　晚朝行道
　　卷十六
　　靈寶祈求雨雪道場三朝坐懺儀
　　日用朝真懺儀
　　卷十七
　　靈寶祈求雨雪道場儀
　　設醮行道
　　卷十八
　　靈寶祈求雨雪拜章儀
　　夕景行道
　　卷十九
　　文昌注祿拜章道場儀
　　啟壇行道
　　卷二十
　　文昌注祿拜章道場儀
　　清旦行道
　　卷二十一
　　文昌注祿道場儀
　　臨午行道
　　卷二十二
　　文昌注祿道場儀
　　晚朝行道
　　卷二十三
　　文昌注祿拜章道場儀
　　祝神行道
　　卷二十四
　　文昌注祿拜章道場儀
　　散壇行道
　　卷二十五
　　祈嗣拜章大醮儀
　　啟壇行道法事如式
　　卷二十六
　　祈嗣大醮儀
　　清旦行道法事如式
　　卷二十七
　　祈嗣大醮儀
　　臨午行道
　　卷二十八
　　祈嗣大醮儀
　　晚朝行道
　　卷二十九
　　祈嗣大醮儀
　　散壇行道
　　卷三十
　　誓火禳災說戒儀
　　法事陞壇如式
　　卷三十一
　　誓火禳災道場儀
　　啟壇行道
　　卷三十二
　　誓火禳災儀
　　清旦行道
　　卷三十三
　　誓火禳災儀
　　臨午行道
　　卷三十四
　　誓火禳災儀
　　晚朝行道
　　卷三十五
　　誓火禳災儀
　　設醮行道
　　卷三十六
　　誓火禳災設醮三時都懺儀
　　清旦
　　臨午
　　靜夜
　　卷三十七
　　安宅解犯儀
　　啟壇行道
　　卷三十八
　　安宅解犯儀
　　清旦行道
　　卷三十九
　　安宅解犯儀
　　臨午行道
　　卷四十
　　安宅解犯儀
　　晚朝行道
　　卷四十一
　　安宅解犯儀
　　一時行道
　　卷四十二
　　安宅解犯儀
　　散壇行道
　　卷四十三
　　安宅解犯懺方儀
　　十方
　　三光
　　五嶽
　　水府
　　經寶
　　安宅解犯十方懺謝儀
　　東方
　　南方
　　西方
　　北方
　　東北方
　　東南方
　　西南方
　　西北方
　　上方
　　下方
　　安宅解犯都懺儀
　　二十方
　　卷四十四
　　安宅解犯謝竈儀
　　靜夜陞壇
　　安宅謝竈儀
　　祭竈法
　　卷四十五
　　解禳星運醮儀圖叙
　　解禳星運儀
　　啟壇行道
　　卷四十六
　　解禳星運儀
　　入夕行道
　　卷四十七
　　解禳星運儀
　　設醮行道
　　卷四十八
　　運星醮啟祝儀
　　靜夜陞壇
　　卷四十九
　　南北二斗同壇延生醮儀
　　啟壇行道
　　卷五十
　　南北二斗同醮儀
　　清旦行道
　　卷五十一
　　南北二斗同醮儀
　　臨午行道
　　卷五十二
　　南北二斗同醮儀
　　晚朝行道
　　卷五十三
　　南北二斗同醮儀
　　設醮行道
　　卷五十四
　　南北二斗同醮寶燈儀
　　靜夜行道
　　卷五十五
　　北斗延生清醮儀
　　卷五十六
　　北斗延生捍厄儀
　　靜夜行道
　　卷五十七
　　北斗延生儀
　　設醮行道
　　卷五十八
　　北斗延生懺燈儀
　　卷五十九
　　北斗延生醮說戒儀
　　卷六十
　　北斗延生道場儀
　　啟壇行道
　　卷六十一
　　北斗延生道場儀
　　靜夜行道
　　卷六十二
　　北斗延生道場儀
　　設醮行道
　　卷六十三
　　真武靈應大醮儀
　　卷六十四
　　真武靈應大醮儀
　　啟壇行道
　　卷六十五
　　真武靈應大醮儀
　　清旦行道
　　卷六十六
　　真武靈應大醮儀
　　臨午行道
　　卷六十七
　　真武靈應大醮儀
　　晚朝行道
　　卷六十八
　　真武靈應大醮儀
　　設醮行道
　　卷六十九
　　道士修真謝罪儀
　　啟壇行道
　　卷七十
　　道士修真謝罪儀
　　清旦行道
　　卷七十一
　　道士修真謝罪儀
　　臨午行道
　　卷七十二
　　道士修真謝罪儀
　　晚朝行道
　　卷七十三
　　道士修真謝罪儀
　　設醮行道
　　卷七十四
　　道士修真謝罪十方懺儀
　　東方
　　南方
　　西方
　　北方
　　東北
　　方東
　　南方
　　西南方
　　西北方
　　上方
　　下方
　　卷七十五
　　上清昇化仙度遷神道場儀
　　清旦行道
　　卷七十六
　　上清昇化仙度遷神道場儀
　　臨午行道
　　卷七十七
　　上清昇化仙度遷神道場儀
　　晚朝行道
　　卷七十八
　　上清昇化仙度遷神道場儀
　　設醮行道
　　卷七十九
　　東嶽濟度拜章大醮儀
　　卷八十
　　東嶽濟度拜章大醮儀
　　啟壇行道
　　卷八十一
　　東嶽濟度拜章大醮儀
　　清旦行道
　　卷八十二
　　東嶽濟度拜章大醮儀
　　臨午行道
　　卷八十三
　　東嶽濟度拜章大醮儀
　　晚朝行道
　　卷八十四
　　東嶽濟度拜章大醮儀
　　散壇行道
　　卷八十五
　　東嶽濟度上章大醮三時懺方儀
　　清旦
　　臨午十方懺
　　靜夜都懺
　　卷八十六
　　靈寶崇神大醮儀
　　自然行道
　　卷八十七
　　靈寶崇神大醮儀
　　設醮行道
　　道門科範大全集卷之一
　　廣成先生杜光庭刪定
　　生日本命儀
　　清旦行道
　　法事陞壇如式。
　　都講舉，各禮師存念如法。
　　高功宣衛靈咒。
　　青陽虛映，燿日回靈。神虎辟邪，飛天流鈴。摧奸滅試，萬魔束形。九微迴道，八威攝精。千真校錄，三元蕩清。左嘯中黃，右策六丁。七轉八合，周旋天經。聖化巍巍，大道興行。慶雲流布，合景黃庭，和與道合真。
　　都講舉，鳴法鼓二十四通。
　　高功發爐。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今早朝，陞壇行道，謹奏為入意，其諸忱悃，己錄告聞，願得太上十方至真道一炁，靈寶瑞光下降，流入臣等身中，令臣所
　　勵啟，速達徑詣太上無極大道，三清上聖，昊天玉皇上帝，紫微北極大帝御前。
　　都講舉，請稱法位。
　　具位臣姓某與合壇官眾等，謹同誠上啟，斗極祖師、洞真大道元始天尊，斗極宗師、洞玄大道太上道君，斗極真師、洞神大道太上老君，玉皇大天尊、玄穹高上帝，斗中之尊、天皇大帝，斗中之主、紫微大帝，北斗高上玉皇尊帝君，太微玉帝玄卿大帝君，北斗太尉陽明貪狼玉晨君，北斗上宰陰精巨門玉晨君，北斗司空真人祿存玉晨君，北斗遊擎玄冥文曲玉晨君，北斗斗君丹元廉貞玉晨君，北斗太常北極武曲玉晨君，北斗上帝天關破軍玉晨君，北斗玉帝洞明外輔玉晨君，北斗帝真隱元內弼玉晨君，斗中天罡萬真節度奎光帝君，北斗九皇夫人，九陰內妃，三台華蓋星君，三官五帝，九府四司，斗中道德諸君，無鞅聖眾，六十甲子本命星君，玄中大法師，三天大法師，寶上真人，二仙使者，九宮官屬，一切真靈。臣聞大道既分，元精啟運，天地垂象，陰陽孕靈。厥初生人，首出群品，毓神太極，凝氣重玄，咸資亭育之功，共禀自然之化。臣等叨承福會，預品人倫。屬三洞開光，五文演奧，琅函玉笈，獲睹玄微；鳳簡龍章，備探幽賾。而安身順俗，荏苒光陰，未能吸景雲崑，柄神霞壑。惟立功佐命，弘道化時，以副玄科，冀申微效，況奉詞旨，敢不上聞。
　　宣詞。
　　按如詞言，丹誠懇切。今屬某誕生本命之日，虔誠歸命，崇啟道場，將祈降福九天，延休玆日，肅恭香火，注念真靈。披十華朝會之儀，法三境焚香之格。所冀元尊降鑒，萬聖垂光，敕五帝於玉宮，詔群真於八極。開南昌之丹秩，增祿延年；注東斗之青文，流祥介福。以今清旦行道，請法眾等運玆初捻上香。
　　眾和香，至玉清宮，遍玉清聖境，成華蓋，供養大羅元始尊。
　　願此香煙，騰空徑上，供養無上至真道寶。臣等皈身、皈神、皈命，首體投地。仰依太上三尊，十方眾聖，願以是捻香功德，上福社稷尊靈，宗桃先聖，凝神天上，降福人間，皇帝壽山增永，辰極齊華，懸日月而照萬方，運元和而康四海。后妃太子，貽景貺於無窮；文武臣僚，播皇猷於浩劫。今故燒香，自皈依道尊大聖眾至真之德。得道之後，保天長存，和與道合真。
　　以今早朝，陞壇行道，請法眾等運玆二捻上香。
　　眾和香，至上清宮，遍上清真境，成寶蓋，供養玉晨大道君。
　　願此香煙，騰空徑上，供養無上至真經寶。臣等皈身、皈神、皈命，首體投地。仰依太上三尊，十方眾聖，願以是捻香功德，歸流齋主某，八桂齊年，五山等祚。萬仙降祐，餌金液以安神；群聖迴光，開玉書而注祿。九玄七祖，超景朱陵，五族六親，列名丹簡。今故燒香，自皈依經尊大聖眾至真之德。得道之後，永保長存，和與道合真。
　　以今早朝，陞壇行道，請法眾等運玆三捻上香。
　　眾和香，至太清宮，遍太清仙境，成雲蓋，供養五靈玄老君。
　　願此香煙，騰空徑上，供養無上至真師寶。臣等皈身、皈神、皈命，首體投地。仰依太上三尊，十方眾聖，願以是捻香功德，歸流天地之內，普及群生，九夜開光，三塗朗晏，飛沉動植，咸遂生成。今故燒香，自皈依師尊大聖眾至真之德。得道之後，永保利亨，和與道合真。
　　懺方，命魔，三啟，三禮。
　　重稱法位。
　　具位臣某，與臨壇官眾等，謹同誠上啟，三清上聖，十極高真，斗府神仙，醮筵真宰，恭望洪慈，洞垂昭鑒。臣等伏聞二炁凝和，三靈表質，承大道生成之化，鼓太虛陶鑄之功。由是千年為降聖之期，五百乃生賢之數。莫不禀神妙運，分星辰日月之華；縱德誕靈，結嶽瀆山川之秀。故能功宣濟物，道叶為時，恩被生靈，惠覃幽顯。當玆令序，宜啟壇場，將擁洪休，仰祈玄聖，冀因虔禱，俾獲感通。按靈寶明科，披自然祕格，注心三境，皈命十天，燈分鶴焰之輝，香散龍煙之穗。玉章飛韻，清磬流音，旁周寥廓之間，上達無何之外。三尊演既，增年於玉曆之中；萬聖流慈，延祚於瑤緘之上。九丹自得，萬善咸臻，長簡帝心，永綏天祿。皇帝瑤圖克固，寶運遐昌，萬國宅心，九圍順化，星辰合度，日月貞華。海外寰中，俱洽無為之道；天長地久，弘宣不宰之功。庶類昭蘇，群生蒙福，上窮三界，下及九陰，惠澤普沾，同臻壽域。上明天尊大慈之澤，下副臣等皈嚮之誠。謹啟以聞。
　　知磬舉，十二願。
　　都講舉，存神燒香。
　　高功復爐。
　　香官使者、左右龍虎君、侍香諸靈官，當令臣向來早朝陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、三清三境天尊、昊天玉皇上帝、紫微北極大帝御前。
　　知磬舉，出堂頌。
　　出戶，引至六幕堂。
　　道門科範大全集卷之一竟
　　道門科範大全集卷之二
　　廣成先生杜光庭刪定
　　生日本命儀
　　午朝行道
　　都講舉，各禮師存念如法。
　　高功宣衛靈咒。
　　丹靈朱火，炎霞激風。赤輪剛運，天光八衝。迸威包羅，交變萬方。流金豁落，群魔滅蹤。辟奸破妖，明燿元功。金符召制，躡雲策龍。謡歌慶會，散花太空。神化宜運，四極安隆。伏御帝前，罔有不恭，和與道合真。
　　都講舉，鳴法鼓二十四通。
　　高功發爐。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今午朝，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟之誠，速達徑御太上無極大道、三清三境天尊、昊天玉皇上帝、星主紫微大帝御前。
　　都講舉，請稱法位。
　　具位臣姓某與合壇眾官等，謹同誠上啟，斗極祖師、洞真大道元始天尊，斗極宗師、洞玄大道太上道君，斗極真師、洞神大道太上老君，玉皇大天尊、玄穹高上帝，斗中之尊、天皇大帝，斗中之主、紫微大帝，北斗高上玉皇尊帝君，太微玉帝玄卿大帝君，北斗太尉陽明貪狼玉晨君，北斗上宰陰精巨門玉晨君，北斗司空真人祿存玉晨君，北斗遊擎玄冥文曲玉晨君，北斗斗君丹元廉貞玉晨君、北斗大常北極武曲玉晨君，北斗上帝天關破軍玉晨君，北斗玉帝洞明外輔玉晨君，北斗帝真隱元內弼玉晨君，斗中天罡萬真節度奎光帝君，北斗九皇夫人，九陰內妃，三台華蓋星君，三官五帝，九府四司，斗中道德諸君，無鞅聖眾二六十甲子本命星君，玄中大法師，三天大法師，寶上真人，二仙使者，九宮官屬，一切真靈。臣等伏聞元始開圖，演長生之祕籙；玄元闡化，弘廣濟之妙門。普及人天，同臻福祐。由是宿瑕往結，咸得懺祈，片善微功，備蒙銓錄，洪纖罪福，毫末無遺。臣職在敷揚，願裨大化，凡有祈告，敢不上聞。
　　宣詞。
　　按如詞言，誠深修奉，所宜謄奏，冀獲感通。竊惟三十六部尊經，修生為本；二十七等齋法，崇善為先。所以本命七星移度之篇，具明神咒三皇監乾之旨，許佩寶符，司馬度籍，以延生太一，制魂而保壽。元父玄母，內鎮百關；金晨玉華，外祛眾惡。降日華於大洞，解宿結於三田。勤而行之，可以雲昇羽化，則本命具存修之理，載彼真經；生日敷大有之書，明于奧旨，司命回十絕之信，元君開定籍之章，三界在庭，萬神列位。然後紀善錄惡，保壽延生。大哉，察氣毓神，驚天駭地，誕生之重，聖教所尊，爰屬玆辰，宜申福會，是用虔誠三寶，注仰十華，信幣盟心，香花展禮，轉經行道，悔過祈恩，依按典儀，奉修齋直。以今午朝，陞壇行道，請法眾等運玆初捻上香。願此香煙，騰空徑上，供養無上至真道寶。臣等志心皈身、皈神、皈命，首體投地。仰依太上三尊，十方眾聖，願以是捻香功德，上資社稷尊靈，列聖昭穆，神升王闕，品列瓊宮，騰逸駕於上清，介殊祥於大寶，允昌帝業，遐福群生。弟子某家九世七玄，億曾萬祖，克辭幽夜，咸睹光明。今故燒香，自皈依道尊大聖眾至真之德。得道之後，永保長存，和與道合真。
　　以今午朝，陞壇行道，請法眾等運玆二捻上香。願此香煙，騰空徑上，養無上，供養無上至真經寶。臣等皈身、皈神、皈命，首體投地。仰依太上三尊，十方眾聖，願以是捻香功德，歸流今上皇帝。伏冀聖圖悠久，寶祚延洪，日並睿明，山齊聖壽。儲宮妃后，光贊鴻休。百辟忠貞，扶持景運，三光融朗，六炁和平，穀稼滋豐，兵戈戢息。航深梯險，會萬國以朝宗；車軌書文，總八絃而混一。俗臻有道，化洽無為。今故燒香，自皈依經尊大聖眾至真之德。得道之後，保天長存，和與道合真。
　　以今午朝，陞壇行道，請法眾等運玆三捻上香。願此香煙，騰空徑上，供養無上至真師寶。臣等皈身、皈神、皈命，首體投地。仰依太上三尊，十方眾聖，願以是捻香功德，歸流齋主某，及內姻外族，眷屬親緣，體豫神安，福隆壽遠，三災不染，九厄無侵，家傳忠孝之風，門襲安貞之吉。九圍之內，率土之中，景貺所資，群生咸泰。今故燒香，自皈依師尊大聖眾至真之德。得道之後，永保長存，和與道合真。
　　懺方，命魔，三啟，三禮。
　　重稱法位。
　　具位臣某等，謹同誠上啟，三清上聖，十極高真，斗府神仙，醮筵真宰。臣聞妙道垂文，三乘演教，至真流化，普度人天，得以微生，參奉玄奧，遵依聖本，敷贊玄科，冀罄丹誠，用禆鴻化。今齋主某，竊惟上真弘濟，三洞開光，有感必通，惟善是祐。敢因初誕本命之日，願伸祈懺之儀，稽首法筵，披心眾聖，轉經行道，請福希恩。伏願太上三尊，十方眾聖，傾光三境，迴駕九清，鑒省丹襟，滂流洪澤，降無涯之施，開大宥之慈。赦除臣某己身，及六親眷屬、九玄七祖、一切親緣，歷劫以來，至于今日，六根障惱，三業罪條，或不孝不忠，不仁不義，犯違天地，穢慢三光，呵忿神明，輕凌四大，染滯聲色，躭翫繁華，傷殺眾生，以為快樂，妬勝己，抑絕賢明，冒利貪財，酷害於物，評論道德，毀敗正真，口是心非，罔上凌下，犯三元品目、百八十條，無邊無涯，不可憶識。因今懺悔，並乞蕩除。上願帝道興昌，寰瀛康泰，三光調理，五緯順常，人歸朴素之風，俗洽和平之化。九幽夜府，咸睹光明；六趣殊倫，共臻禎貺。齋主某椿騫等算，金玉齊身，壽祿內延，災凶外息，子孫忠孝，門宇清安，三界真靈，潜加佑護。上明天尊廣濟之澤，下副臣等皈命之誠。謹啟以聞。
　　知磬舉，十二願。
　　都講舉，存神燒香。
　　高功復爐。
　　香官使者、左右龍虎君、侍香諸靈官，當令臣向來午朝陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、三清三境天尊、昊天玉皇上帝、紫微北極大帝御前。
　　知磬舉，出堂頌。
　　出戶，弘至六幕堂。
　　道門科範大全集卷之二竟
　　道門科範大全集卷之三
　　廣成先生杜光庭刪定
　　生日本命儀
　　晚朝行道
　　都講舉，各禮師存念如法。
　　高功宣衛靈咒。
　　五星高耀，瑞氣飛浮。元始集神，天地交周。玉符寶節，嘯命微幽。擲
　　火揚威，奸凶無留。萬魔振伏，紛葩卻
　　消。摧怪滅惡，道炁周流。神光照夜，
　　陰翳俱收。萬神降格，扇景乘飈。群
　　生咸遂，惠遍神州，和與道合真。
　　都講舉，鳴法鼓二十四通。
　　高功發爐。
　　無上三天玄元始三炁，太上虛無大道君，召出臣等身中，三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇天帝天真，當召此間土地里域真官正神，急上關啟。臣今晚朝，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟之誠，速達徑御至真無極大道、三清三境天尊、昊天玉皇上帝、星主紫微大帝御前。
　　都講舉，請稱法位。
　　具位臣某與合壇法眾等，謹同誠上啟，斗極祖師、洞真大道元始天尊，斗極宗師、洞玄大道太上道君，斗極真師、洞神大道太上老君，玉皇大天尊、玄穹高上帝，斗中之尊、天皇大帝，斗中之主、紫微大帝，北斗高上玉皇尊帝君，太微玉帝玄卿大帝，北斗太尉陽明貪狼玉晨君，北斗上宰陰精巨門玉晨君，北斗司空真人祿存玉晨君，北斗遊擎玄冥文曲玉晨君，北斗斗君丹元廉貞玉晨君，北斗太常北極武曲玉晨君，北斗上帝天關破軍玉晨君，北斗玉帝洞明外輔玉晨君，北斗帝真隱元內弼玉晨君，斗中天罡萬真節度奎光帝君，北斗九皇夫人，九陰內妃，三台華蓋星君，三官五帝，九府四司，斗中道德諸君，無鞅聖眾，六十甲子本命星君，玄中大法師，三天大法師，寶上真人，二仙使者，九宮官屬，一切真靈。臣聞天地之德曰生，延生者大道；洪範之福曰壽，保壽者至真。所以大道垂文，至真演教，延生保壽，豐國安人。臣等獲奉真乘，棲身道域，披八會九光之篆，睹瓊編玉籍之文，皆以曠劫宣行，先天流布，理國太平之旨，修身延壽之篇。而寓迹塵寰，和光陸海，惟期敷贊，以著微功。凡有所陳，理宜關奏，況奉詞旨，敢不上聞。
　　宣詞。
　　按如詞言，所宜上達。蓋以初誕本命之日，志切香燈，虔啟法壇，精修齋直，拂三清之寶牒，披三洞之簡章，太一度符之篇，五靈奉籍之要，皆以凝神三境，屬念上玄，期禀受於初天，仰宗元於大道，用祈通感，宜合真靈，滌慮洗心，願孚真佑。以今晚朝，陞壇行道，請法眾等運玆初捻上香，願此香煙，騰空徑上，供養無上至真道寶。臣等皈身、皈神、皈命，首體投地。仰依太上三尊，十方眾聖，願以是捻香功德，上資社稷宗廟，列聖尊靈，宴處玉京，流祥寶祚，克昌大業，廣福群生。齋主某七祖九玄，登真證道，鍊神丹闕，超迹玄陰，三界十方，同臻勝福。今故燒香，自皈依道尊大聖眾至真之德。得道之後，永保長存，和與道合真。
　　以今晚朝，陞壇行道，請法眾等運玆二捻上香，願此香煙，騰空徑上，供養無上至真經寶。臣等皈身、皈神、皈命，首體投地。仰依太上三尊，十方眾聖，願以是捻香功德，上祝當今皇帝，伏冀睿圖隆永，聖壽遐長。握金鏡以低臨，萬方昭泰；儼珠旒而端穆，八海澄清。朝有忠貞，俗臻富壽。儲皇妃后，協贊昌期，公主諸王，保寧休運。火鼠燭龍之外，賝贐爭馳；虞泉蒙谷之鄉，車書混一。今故燒香，自皈依經尊大聖眾至真之德。得道之後，保天長存，和與道合真。
　　以今晚朝，陞壇行道，請法眾等運玆三捻上香，願此香煙，騰空徑上，供養無上至真師寶。臣等皈身、皈神、皈命，首體投地。仰依太上三尊，十方眾聖，願以是捻香功德，歸流齋主某家，己身眷屬，內外親緣，福壽增延，罪瑕蠲蕩，災凶殄息，禎瑞咸臻，普及人天，同均巨福。今故燒香，自皈依師尊大聖眾至真之德。得道之後，永保長存，和與道合真。
　　懺方，命魔，三啟，三禮。
　　都講舉，重稱法位。
　　具位臣某與臨壇官眾等，謹同誠上啟，三清上聖，十極高真，斗府神仙，醮筵真宰，恭望洪慈，洞垂昭鑒。臣聞萬聖傳真，三尊垂訓，濟生保命，正教所先。由是三洞寶經，諸天奧旨，或內修閉視，嚥景胎元；或瓊蘂玉霜，五金九鼎；或留神食炁，制魄拘魂；或飛步遯形，藏天隱地。皆欲延其有限，造彼無涯，使蕣華參騫木之林，朝菌齊大椿之列，千門善誘，咸俾精修。或愚夫有捕影之譚，而上士契勤行之效，明科要訓，今古攸遵。今齋主某宿禀正真，志崇玄奧，達體道修生之理，悟重玄祕妙之門，屬初誕本命之辰，啟焚修之會，冥心十極，稽首諸天，行道轉經，祈真請福。臣等輒相携率，依按典儀，共罄丹誠，仰希洪澤。伏冀至真上聖，無極高尊，俯鑒所陳，滂流景祐，賜朱陽玉闕，文昌上宮。韓君開延壽之符，司馬錫長生之錄。真靈翊衛，和無資炁。右官削短促之篇，左簡注遐長之算。祿祚增廣，罪啟消平，眷屬乂康，幽明舒泰。上願帝王萬壽，社稷安寧，異域殊庭，同文共軌，三光朗晏，六炁宣和，穀稼豐登，龍神協贊，年無疵癘，俗洽雍熙，洎乎夜府泉關、三塗六趣，惠澤蕩焦勞之苦，天光開昏暗之衢，並出幽沉，盡蒙升度，旁周十極，遐及九圍，動植生靈，俱登壽域。上明天尊大慈之澤，下副臣等皈命之誠。謹啟以聞。
　　知磬舉，十二願。
　　都講舉，存神燒香。
　　高功復爐。
　　香官使者、左右龍虎君、侍香諸靈官，當令臣向來晚朝陞壇行道之所，自然生金液丹碧，芝英百靈，眾真交會，
　　在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、三清三境天尊、昊天玉皇上帝、紫微北極大帝御前。
　　知磬舉，出堂頌。
　　出戶，引至六幕堂。
　　道門科範大全集卷之三竟
　　道門科範大全集卷之四
　　廣成先生杜光庭刪定
　　懺禳疾病儀
　　清旦行道
　　法事陞壇如式。
　　都講舉，各禮師存念如法。
　　高功宣衛靈咒。
　　青陽虛映，耀日回靈。神虎辟邪，飛天流鈴。摧奸滅試，萬魔束形。九微迴道，八威攝精。千真校錄，三元蕩清。左嘯中黃，右策六丁。七轉八合，周旋天經。聖化巍巍，大道興行。慶雲流布，合景黃庭，和與道合真。
　　都講舉，鳴法鼓二十四通。
　　高功發爐。
　　無上三天玄元始三炁，太上道君太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今早朝，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟，速達徑詣太上無極大道、三清上聖、昊天玉皇上帝御前。
　　都講舉，請稱法位。
　　具位臣某與合壇官眾等，謹同誠上啟，虛無自然元始天尊，無極大道太上大道君，大聖祖高上大道金闕玄元天皇大帝，太上老君，高上玉皇，十方已得道大聖，眾至真，諸君丈人，三十六天帝君，玉虛上帝，玉帝大帝，東華、南極、西靈、北真、玄都、玉京、金闕、七寶、玄臺、紫微上宮，靈寶至真明皇道君，玄中大法師，三天大法師，上清、日月、九曜、南辰、北斗星君，三官五帝，九府四司，斗中道德諸君，無鞅聖眾，六十甲子本命星君，東嶽上卿，司命真君，西極總真王君，名山洞府得道神仙，三界應感，一切真靈。臣聞妙本自然，因機立化，裁成天地，含孕虛無。日月得以垂光，乾坤由其定位。天元地府，陽職陰寮，分布萬神，主宰群有。除災降福，河圖明謁謝之文；悔過希恩，太一著修禳之品。臣等職當開度，廣濟為先，凡有所祈，理宜關奏，況奉詞旨，敢不上聞。
　　宣詞。
　　按如詞言，誠情丹切。弟子某以吉凶倚伏，寒暑推遷，否泰不常，災纏是懼，敢憑慈訓，爰備齋壇。按黃籙靈寶簡章，考玄都典式，冀因敷奏，克獲感通。以今清旦，陞壇行道，請法眾等運玆初捻上香，願此香煙，騰空徑上，供養無上至真道寶。臣等皈身、皈神、皈命，首體投地。仰依太上三尊，十方眾聖，願以是捻香功德，歸流皇圖帝業，社稷尊靈，與道無窮，配天齊永。皇帝聖超三五，播有道於九圍；祚越億千，暢無為於萬國。今故燒香，自皈依道尊大聖眾至真之德。得道之後，保天長存，和與道合真。
　　以今早朝，陞壇行道，請法眾等運玆二捻上香，願此香煙，騰空徑上，供養無上至真經寶。臣等皈身、皈神、皈命，首體投地。仰依太上三尊，十方眾聖，願以是捻香功德，歸流某家九玄幽爽、億劫親緣，乘元皇九奏之功，九幽開度；荷玄聖五明之照，五苦寧閑。福利存亡，祚流遐邇。今故燒香，自皈依經尊大聖眾至真之德。得道之後，永保長存，和與道合真。
　　以今早朝，陞壇行道，請法眾等運玆三捻上香，願此香煙，騰空徑上，供養無上至真師寶。臣等皈身、皈神、皈命，首體投地。仰依太上三尊，十方眾聖，願以是捻香功德，歸流某身，六氣安和，百關調順。宿殃積釁，隨惠澤以蠲銷；滯疾深災，沐靈風而蕩滌。中天注祿，南斗增年，眷屬咸宜，禎祥密降。今故燒香，自皈依師尊大聖眾至真之德。得道之後，永保長存，和與道合真。
　　懺方，命魔，三啟，三禮。
　　重稱法位。
　　具位臣某與臨壇官眾等，謹同誠上啟，三清上帝，十極高真，醮筵兩班，無邊列聖，恭望洪慈，洞垂昭鑒。臣聞道本無為，感而有應；陰陽不測，變化難窮。甩常善以導群迷，播鴻慈而育三界。拯危救物，佐國度人，日用不知，神功無際。弟子某仰慮禀神之始，運氣之初，億劫以來，至于今日，不明罪福，罔識因緣，三業搆非，六塵積釁，違天元生化之道，犯地司禁忌之文，虧四時應變之功，失萬物遂成之性，故傷誤殺，害及有情，不覺不知，累過無極。前業未懺，後罪有加。三官五帝之司，黑書記惡；泰嶽羅酆之府，丹簡落名。或因三命凶衰，五行刑剋，星文臨照，神殺衝妨；或因動役興功，摙林運石，斬伐林木，穿鑿岡原，驚觸龍神，犯違禁諱，遂成疾厄，未獲痊平，正氣不和，三元失序。敢依科典，啟置道場，下罄丹誠，上祈玄聖，無邊罪咎，咸乞懺除。伏冀眾聖垂光，萬真迴鑒，流大慈之施，降罔極之恩，敕勒四司，明告九府，為弟子某削除死籍，汪上生名，解厄祛災，和冤釋對，宿瑕清蕩，積過銷平。星辰迴臨照之文，年運息刑衝之咎，青帝加算，錄肝護魂，白帝遷名，靜魄安肺，辰星守腎，熒惑鎮心。黃庭真人，和神守臟，天醫將東，太一真靈，神藥潜資，靈津密降。凶隨願解，疾逐雲銷，福壽永延，災衰殄息。上願帝圖悠久，聖德昭明，四海無波，八絃有泰，干戈自戢，穀稼滋豐，君聖臣忠，天清地靜。然乞弟子某家，九玄享福，七祖生天，五族安寧，六親和睦。泉扃朗晏，九幽無罪考之聲；三界混融，六道罷輪迴之趣。飛行動息，有識含生，共沽廣濟之恩，咸契長生之果。上明天尊弘慈之澤，下副臣等懺謝之誠。謹啟以聞。
　　知磬舉，十二願。
　　都講舉，存神燒香。
　　高功復爐。
　　香官使者、左右龍虎君、侍香諸靈官，當令臣向來早朝陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真无極大道、三清上聖、昊天玉皇上帝御前。
　　知磬舉，出堂頌。
　　出戶，引至六幕堂。
　　道門科範大全集卷之四竟
　　道門科範大全集卷之五
　　廣成先生杜光庭刪定
　　懺禳疾病儀
　　午朝行道
　　法事陞壇如式。
　　都講舉，各禮師存念如法。
　　高功宣衛靈咒。
　　丹靈朱火，炎霞激風。赤輪剛運，天光八儀。進威包羅，交變萬方。流金豁落，群魔滅蹤。辟奸破妖，明耀元功。金符召制，躡雲策龍。謠歌慶會，散花太空。神化宜運，四極安隆。伏御帝前，罔有不恭，和與道合真。
　　都講舉，鳴法鼓二十四通。
　　高功發爐。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今午朝，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟，速達徑御太上無極大道、三清上聖、昊天玉皇上帝御前。
　　都講舉，請稱法位。
　　具位臣某與臨壇官眾等，謹同誠上啟，虛無自然元始天尊，無極大道太上大道君，大聖祖高上大道金闕玄元天皇大帝，太上老君，高上玉皇，十方已得道大聖，眾至真，諸君丈人，三十六天帝君，玉虛上帝，玉帝大帝，東華、南極、西靈、北真、玄都、玉京、金闕、七寶、玄臺、紫微上宮，靈寶至真明皇道君，上清、日月、九曜、南辰、北斗星君，三官五帝，九府四司，斗中道德諸君，無鞅聖眾，玄中大法師，三天大法師，六十甲子本命星君，東嶽上卿，司命真君，西極總真王君，名山洞府得道神仙，三界應感，一切真靈。臣聞至道融真，先天立極，神功獨運，靈化潜彰。播清濁於兩儀，肇裁成於萬象。雖至虛遼邈，有感必通；玄洞幽遐，無祈不達。聖慈下濟，俯念群生。惟俟精虔，克垂昭覆。臣等夙承明訓，得備職司，凡有誠祈，理宜關奏，況奉詞旨，敢　　不上聞。
　　宣詞。
　　按如詞言，誠情所切。弟子某以五常愆候，六氣失和，疾厄所纏，憂危是切。遂感冥心大道，勵志真乘，虔想清都，仰希玄鑒，開三元品格，按九奏文儀，啟置道場，延降真聖。臣等謹相推率，澡鍊身心，法地像天，修齋行道，披心稽顙，歸命至真，潔念炷香，依科關奏。伏冀天尊大聖，太上眾真，八極高尊，十方化主，三清三界，諸地諸天，日月帝君，星辰主宰，山川嶽瀆，一切威靈，開大宥之慈，降昭彰之應，迴軒駐駕，愍鑒所祈，迂蓋流光，證明深懇，滂垂巨福，允介殊禎，自國及家，普沾景貺。以今午朝行道，請法眾等運玆初捻上香，願此香煙，騰空徑上，供養無上至真道寶。臣等皈身、皈神、皈命，首體投地。仰依太上三尊，十方眾聖，願以是捻香功德，歸流社稷尊靈，宗桃先聖，遊神紫府，御景青元，會蒙谷以參真，戴列星而演道，垂休大寶，貽厥帝圖，鎮海嶽以傳芳，配乾坤而永祚。今故燒香，自皈依道尊大聖眾至真之德。得道之後，永保長存，和與道合真。
　　以今午朝，陞壇行道，請法眾等運玆二捻上香，願此香煙，騰空徑上，供養無上至真經寶。臣等皈身、皈神、皈命，首體投地。仰依太上三尊，十方眾聖，願以是捻香功德，上祝當今皇帝，龍圖鳳紀，克保遐長，玄頃黃軒，允齊英睿。八溟昭泰，息戈甲以垂紳；萬國和寧，混車書而契道。今故燒香，自皈依經尊大聖眾至真之德。得道之後，保天長存，和與道合真。
　　以今午朝，陞壇行道，請法眾等運玆三捻上香，願此香煙，騰空徑上，供養無上至真師寶。臣等皈身、皈神、皈命，首體投地。仰依太上三尊，十方眾聖，願以是捻香功德，奉福弟子某家九玄七祖、一切幽靈。伏願黑簿落書，青宮著籙，鍊營魂於丹霍，乘雲蓋於紫微，介福見存，垂芳萬葉。某災銷五運，咎滅三纏，六府宣和，百關調暢。深冤往對，隨懺滌以皆平；舊厄新災，應啟祈而咸息。然後六親五族，福祉旁資；九夜三塗，禎祥普及。今故燒香，自皈依師尊大聖眾至真之德。得道之後，永保長存，和與道合真。
　　懺方，命魔，三啟，三禮。
　　重稱法位。
　　具位臣某與臨壇官眾等，謹同誠上啟，三清上帝，十極高真，三界醮筵，兩班列聖，恭望洪慈，洞垂昭鑒。臣等竊惟至聖垂文，上真流化，八書演妙，三洞開光，清都弘濟度之儀，黃籙丹簡著懺祈之格，誠情所達，感應可期。弟子某以跡處塵寰，名拘俗網，舉心屬念，未合正真，履行運身，多乖大道；或前生積世，不遇玄經，累結罪尤，未嘗懺滌；或六情三業，過咎所深；或往債宿冤，考延所責，遂使災凶在運，疾厄所纏，六府失和，百關未泰，緬惟風露，倍切憂兢。是敢瀝懇披心，立齋祈福，按靈仙品格，開八景壇場，精備香燈，虔伸懺謝。伏冀玉清萬聖，金闕眾真，鑒納丹誠，降流玄祐，使長生御史，開丹籙以延年；度厄尊神，迴紫文而介福。安五神於五臟，正三氣於三田。南天續增祿之符，東斗紀延齡之品。北宮落死，西府紀名，神氣閑和，災殃殄息，地無簡對，水絕盟言，鬼斷冤仇，人銷謀議。星辰行度，無臨照之凶；本命行年，無刑妨之咎。靈丹密授，妙藥神資，速遂痊平，永期安泰，齋壇巨福，黃籙寶範殊功。上贊帝圖，永昌天祚；旁資境土，克保安寧。外息干戈，內無疵癘，九幽夜府，六趣殊緣，咸享福因，俱登道岸。龍神守衛，境宇康宜，逍遙道風，沐浴惠澤。上明天尊大慈之施，下副臣等懺謝之誠。謹啟以聞。
　　知磬舉，十二願。
　　都講舉，存神燒香。
　　高功復爐。
　　香官使者、左右龍虎君、侍香諸靈官，當令臣向來午朝陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、三清上聖、昊天玉皇上帝御前。
　　知磬舉，出堂頌。
　　出戶，引至六幕堂。
　　道門科範大全集卷之五竟
　　道門科範大全集卷之六
　　廣成先生杜光庭刪定
　　懺禳疾病儀
　　晚朝行道
　　法事陞壇如式。
　　都講舉，各禮師存念如法。
　　高功宣衛靈咒。
　　五星高耀，瑞氣飛浮。元始集神，天地交周。玉符寶節，嘯命微幽。擲火揚威，奸凶無留。萬魔振伏，紛葩卻消。摧怪滅惡，道炁周流。神光照夜，陰翳俱收。萬神降格，扇景乘飈。群生咸遂，惠遍神州，和與道合真。
　　都講舉，鳴法鼓二十四通。
　　高功發爐。
　　無上三天玄元始三炁，太上虛無大道君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇，天帝天真，當召此間土地里域，真官正神，急上關啟。臣今晚朝，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟之誠，速達徑御至真無極大道、三清　上聖、昊天玉皇上帝御前。
　　都講舉，請稱法位。
　　具位臣某與合壇官眾等，謹同誠上啟，虛無自然元始天尊，無極大道太上大道君，大聖祖高上大道金闕玄元天皇大帝，太上老君，高上玉皇，十方己得道大聖，眾至真，諸君丈人，三十六天帝君，玉虛上帝，玉帝大帝，東華、南極、西靈、北真、玄都、玉京、金闕、七寶、玄臺、紫微上宮，靈寶至真明皇道君，日月、九曜、南辰、北斗星君，三官五帝，九府四司，斗中道德諸君，無鞅聖眾，六十甲子本命星君，玄中大法師，三天大法師，東嶽上卿，司命真君，西極總真王君，名山洞府得道神仙，三界應感，一切真靈。臣聞混成構象，真一凝光，天地稟之以權輿，陰陽運之以生化。盛衰倚伏，善惡斜紛，日月有代謝之期，寒暑有推遷之數。惟玆大道，統貫幽明，延福垂休，廣濟群品。臣等早探真訣，獲眄靈圖。三洞琅函，有祈禳之品；九天金札，傳拯護之文。四萬劫而敷弘，五億天之宗奉，制伏妖惡，徵召魔靈，佐國立功，扶危救物。凡有祈向，敢不上聞。
　　宣詞。
　　按如詞言，理惟虔切。弟子某災纏未息，疾厄未平，歸命諸天，披心大道，請崇齋直，延降威靈，輔運丹誠，共希玄祐。以今晚朝，陞壇行道，請法眾等運玆初捻上香，願此香煙，騰空徑上，供養無上至真道寶。臣等皈身、皈神、皈命，首體投地。仰依太上三尊，十方眾聖，願以是捻香功德，歸流皇帝九廟尊儀，駕景三清，流祥萬國，鴻基克固，鳳曆永昌。敬祝太子諸王，允扶大業。以及臣寮百辟，匡贊睿圖，車軌大同，梯航畢集。今故燒香，自皈依道尊大聖眾至真之德。得道之後，保天長存，和與道合真。
　　以今晚朝，陞壇行道，請法眾等運玆二捻上香，願此香煙，騰空徑上，供養無上至真經寶。臣等皈身、皈神、皈命，首體投地。仰依太上三尊，十方眾聖，願以是捻香功德，歸流某家七祖九玄、幽儀滯爽，超辭地壤，昇翥天衢，息注訟於冥關，流福祥於後裔。九幽地獄，咸睹慈光；六趣群生，同躋善域。今故燒香，自皈依經尊大聖眾至真之德。得道之後，永保長存，和與道合真。
　　以今晚朝，陞壇行道，請法眾等運玆三捻上香，願此香煙，騰空徑上，供養無上至真師寶。臣等皈身、皈神、皈命，首體投地。仰依太上三尊，十方眾聖，願以是捻香功德，歸流弟子某身，冤債和平，災凶銷解，邪衰冰泮，疾厄雲收，南斗延生，東宮注祿。洎諸眷屬，普及人天，同享善功，咸臻道域。今故燒香，自皈依師尊大聖眾至真之德。得道之後，永保平康，和與道合真。
　　懺方，命魔，三啟，三禮。
　　重稱法位。
　　具位臣某與醮壇官眾等，謹同誠上啟，三清上帝，十極高真，三界醮筵，兩班列聖，恭望洪慈，洞回昭鑒。臣等參佩寶文，夙漸靈澤，竊披玄奧，志在敷揚，思立善功，廣被群品。弟子某災凶在運，疾厄所纏，列款表心，虔誠禱福，請崇齋直，關奏真靈。是敢遵按典儀，轉經行道，懺謝弟子某前生今世，宿罪深尤。或違天地覆載之仁，或虧日月照臨之德，犯二氣五行之性，傷三光六紀之和。前冤未除，後罪重結，故殺誤傷，肆意任心，不識因緣，罔知忌諱。六情所起，干犯幽明；三業所為，負越經訓。成玆報對，構此災危。又恐犯觸龍神，興工土木，侵傷地理，違爽天時。又恐宿曜所臨，年運所犯，九宮刑剋，八卦衝妨。疾厄既深，憂危是切。敢因啟齋設款，懺謝過愆，燒香然燈，祈天請命，災殃罪咎，戚乞懺除，使太一延生，三元卻死，靈童投藥，大帝降符，六府調和，百關宣暢，壽延祿永，禍滅福生。弟子某家，九祖生天，六親蒙祐，九幽六趣，動植飛沉，各遂所宜，咸承福利。上願龍圖鴻業，地久天長，文德允修，武功遐著。川浮聖澤，日並睿明。八卦九疇，再彰於清洛；連珠合璧，重睹於玄穹。百穀無愆，三農有積，疵癘不作，水旱無侵，風雨以時，干戈永戢，遍該含識。下及幽途，川嶽職寮，陰陽臣佐，誅邪助正，弘道安人，齊契道階，俱昇福岸。則上明天尊大慈之澤，下副臣等懺謝之誠。謹啟以聞。
　　知磬舉，十二願。
　　都講舉，存神燒香。
　　高功復爐。
　　香官使者、左右龍虎君、侍香諸靈官，當令臣向來晚朝陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、三清上聖、昊天玉皇上帝御前。
　　知磬舉，出堂頌。
　　出戶，引至六幕堂。
　　道門科範大全集卷之六竟
　　道門科範大全集卷之七
　　廣成先生杜光庭刪定
　　消災星曜儀
　　啟壇行道
　　法事陞壇如式。
　　都講舉，各禮師存念如法。
　　高功宣衛靈咒。
　　東方：
　　九炁青天，明星大神。煥照東鄉，洞映九門。轉燭陽光，掃穢除氛。開明童子，號曰玄卿。備衛我軒，上對帝君。收魔束妖，討捕兇群。奉承正道，赤書玉文。九天符命，攝龍驛傳。普天安鎮，我得飛仙，和與道合真。
　　南方：
　　三炁丹天，煥景流光。熒星轉燭，洞照太陽。上有赤精，合契虛皇。開明靈童，號曰華房。總統火兵，備守玉堂。斬邪束妖，剪截魔王。北帝所承，風火莫當。流鈴交煥，翊衛壇場。正道流行，敢有巴狂。我享上功，坐運魁罡。億劫長存，保天無疆，和與道合真。
　　西方：
　　七炁素天，太白流精。光耀金門，洞照太冥。中有素皇，號曰帝靈。保神安鎮，衛我身形。斷截邪源，王道正明。宮殿整肅，三景齊并。道合自然，飛昇紫庭。靈寶符命，普惠萬生。元皇正炁，來合我身。功加一切，天地咸寧，和與道合真。
　　北方：
　　五炁玄天，元始徘徊。辰星煥爛，光耀太微。黑靈尊神，號曰層威。統冠飛天，仙裙羽衣。備衛五門，檢精捕非。敢有干試，豁落斬摧。玉符所告，神真八威。邪門閉塞，正道明開。映照我身，三光同輝。策空駕浮，舉形仙飛，和與道合真。
　　中央：
　　一炁黃天，調理乾坤。陶鎔陰陽，總統玄真。鎮星吐輝，流煥九天。開光童子，號曰天璘。元炁陽精，焰上朱煙。洞照天下，及臣等身。百邪摧落，殺鬼萬千。中山神咒，普天使然。五靈安鎮，身飛上仙，和與道合真。
　　都講舉，鳴法鼓二十四通。
　　高功發爐。
　　無上三天玄元始三炁，太上道君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今宿啟告齋，建壇戲事，謹奏為入意，其諸情悃，具載疏文。以今啟壇設位，備物陳儀，儼清眾以無譁，演真儀而有俶。揆辰協吉，錫羨云初。虔罄精誠，上干層極。天上天下，咸乞聞知。願得太上至真道炁，靈寶慧光下降，流入臣等身中，令臣所啟之誠，速達徑御至真無極大道、三清上聖、昊天金闕玉皇上帝御前。
　　都講舉，請稱法位。
　　具位臣某與臨壇列職官眾等，謹同誠上啟，大羅九皇至尊，十方上聖，三界應感，一切真靈。臣聞天不祐于鮮
　　德，內盡情而可以動穹極之尊；士不崇於匪儀，外盡文而可以舉仙科之祕。惟致情文之謹，乃蒙真聖之臨。況三籙重黃籙之儀，而九壇貴黃壇之盛。今則恭祓叢楹之祕，肅開華諭之場。旗獵天風，召五方之真氣；劍橫北斗，淨千里之妖氛。眾香馥以揚烟，法鼓琅而振響，儼洪規而肇始，勵眾志以惟寅。吟空洞謠歌之章，延上聖高尊之馭，大敷張於齋格，用懺洗於罪根。伏願凡悃遙通，帝心下降，誕形丕應，洞察至誠。先遣監齋監醮真官，侍經侍香仙媛，傳言玉女，奏事金童，來臨圭潔之場，共領忱情之禱，證明法事，周洽願心。然後玉羽群翔，駐鸞驂於靜夜；翠華咸建，肆玉軚於層空。或乘胎化之仙禽，或駕飛雲之天駟，紛然來格，敢不欽承，啟玆玄感，上御至真無極道前。
　　知磬舉，起敬贊。
　　唱十方。
　　禮足，各長跪皈命懺悔。
　　臣法眾等，志心皈身、皈神、皈命十方無極大道，太上靈寶天尊，恭望洪慈，洞垂巨澤，普降洪恩。臣聞盡天下之物，不足以交神明；修胸中之誠，斯可以應天地。矧乃玄元之教，莫非清淨之門。儻三業六根之過存，豈一純二精之能格。當齋科之謹始，欲塵慮以先除。庶藉宣揚，以伸昭格。伏念臣與醮主某，自從曠劫，乃至今生，三業根深，十惡障重。有妙湛之體，為情所昏；有虛明之用，為物所蔽。欲惡盛而性有崔葦，聞見疏而智亦聾盲。不能外身，而多身殃；不能减口，而多口過。意有所至，愛有所為。積其有涯之生，造徧無邊之罪。今則對列真而懺悔，體妙道以修為。諸業生於諸根，塵塵是妄；有身孰不有患，物物迷真。爰即靈壇，盡祛惡障。心疏瀹而內觀無礙，性虛淨而外境不為。翦翦之佞皆除，津津之惡悉去。已作之故業，永不蹈於覆車；未造之新殃，更不投於深穽。庶全身而遠罪，無見利以忘真。伏願眾聖洞昭，皇靈遠燭，以瑤池之水灑濯於群心，以甘露之華滌除於眾垢。衰相罪根之消滅，靈光慧性之圓明，恪堅為善之心，仰俟降康之澤，禍沉九地，福起十方。臣等稽首禮謝無上至真三寶。
　　布真文。
　　知磬舉，三啟頌，三禮。
　　重稱法位。
　　具位臣某與合壇官眾等，謹同誠上啟，虛無自然元始天尊，太上玉晨大道君，大王金闕老君，太上昊天玉皇上帝，九皇至尊，十方靈寶天尊，諸天大帝，三十六部尊經玄中大法師，上相上宰，上保上傅，三官五帝，十一大曜星君，十神太一真君，南斗六司星君，北斗七元星君，周天乾象二十八宿，十二官神，三百六十五度諸天列宿，本命元辰，天曹職司，九天真宰，三山五嶽、福地靖廬、厚地洞宮、嶽瀆主宰，三界應感，一切真靈。臣聞天不顯符，默有開先之命；帝能降鑒，俯垂眷祐之情。儻率勵於翹勤，必導迎於景貺。臣等式循科法，備舉明科，壇開預夕之嚴，詞吐中情之切。上資家國，普濟幽明。先期齋範之行，淑載真庭之啟，驛龍上奏，羽蓋分馳，鑒神壝之。權輿示天，威於咫尺。保全釐事，將覃及於人天；克舉熏修，庶雄成於志願。披誠伊始，隤祉有初，弟子詞誠，謹當宣示。
　　宣詞。
　　諦詳詞語，灼見至誠。罄純意以彌勤，望真斿而乃睠。霞裾旅集，雲篆數披，縟壇款劍珮之臨，玉戺轉旌幢之影。儼珍饈而侑供，酌醴虡以交神。鍾虡奏音，與信詞而並發；爐香騰氣，隨馨德以升聞。諒冥感之交通，獲上靈之昭應。臣等備員攝事，按式宣科，先取陰時說戒，以今建壇為始，敷行法事。伏乞太上三尊，十方眾聖，玄中大法師，應感真靈，勑勒監齋曹屬、土地真官，載肅威神，式嚴壇宇，用徯雲駢之集，以迎天仗之來，使邪穢蕩除，埃氛遠隔，宇宙澄寂，八風不翔。令臣等神氣不遷，思念□感，啟奏上達，成就齋功。須明且清曉，依法行道，續以啟聞。
　　發願。
　　都講舉，存神燒香。
　　高功復爐。
　　香官使者、左右龍虎君、侍香諸靈官，當令臣向來宿啟建壇之所，自然生金液丹碧，芝英百靈，眾真交會，在此香火爐前。當願螘誠上達，鳳輦下臨，察其五蘊之情，畢乃一壇之願，使災不生而禍不作，壽彌久而福彌昌，厥子厥孫，轉榮轉貴，十方仙童玉女，接侍蘭煙，傳臣向來所奏之誠，速達徑御至真無極大道、三清上聖、昊天金闕玉皇上帝御前。
　　知磬舉，出堂頌。
　　出戶，引至六幕堂。
　　道門科範大全集卷之七竟
　　道門科範大全集卷之八
　　廣成先生杜光庭刪定
　　消災道場儀
　　設醮行道
　　都講舉，各禮師存念如法。
　　高功宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　都講舉，鳴法鼓二十四通。
　　高功發爐
　　無上三天玄元始三炁，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官使者，各三十六人出。出者嚴裝顯服，冠帶垂纓，關啟此間土地、方域神真。臣今設醮朝修，謹奏為入意，其諸丹悃，具載疏文，願得太上十方正真生炁，靈寶瑞光下降，流入臣等身中，令臣所奏之誠，速達徑御至真無極大道、三清上聖、昊天金闕玉皇上帝御前。
　　都講舉，請稱法位。
　　具位臣某與合壇官眾等，謹同誠上啟，虛無自然元始天尊，太上玉晨大道君，太上金闕老君，太上昊天玉皇上帝，九皇至尊，十方靈寶天尊，諸天大帝，三十六部尊經玄中大法師，上相上宰，上保上傅，三官五帝，十一大曜星君，十神太一真君，南斗六司真君，北斗七元星君，周天乾象二十八宿，十二宮神，三百六十五度諸天列宿，本命元辰，天曹職司，九天真宰，三山五嶽、福地靖廬、厚地洞宮、嶽瀆主宰，三界應感，一切真靈。臣聞玉天嚴遠，難陞浩劫之家；金洞渺清，徒仰素靈之館。奧尊帝而在上，握化紀以居中。啟十方無礙之心，應物而動；號三界大慈之父，視人如傷。俯仰鬱羅之臺，卷舒投芥之劫。回瞻萬兆，悲晉晷之蜉蝣；俯盻九塵，嘆漢宮之螻螘。自惟下俗，分絕仙階，益憑受著之科，詳罄精微之懇。今有某嚴持信幣，密款仙庭，冀天鑒之下觀，察塵情之片善。伏願九清至聖，離曲密之華宮；十極元皇，從飛虛之法駕。百億天丁，後轡丹飈；千二官君，前迎翠輩。擲火萬里，下呼陽而召陰；旋香三輪，上出日而入月。極東遊於熾水，盡西景於虞汧，南造朱陵之宮，中盤黃凝之府，北盡夜城之闕，下殫丘寒之泉。至於魯稱教父，由太極之從行；西號世尊，自延真而密侍。元始符命，疇敢不祇，俯傾心請之誠，仰望雲臨之駕。臣等與齋官某，無任欽坤之至，稽首頓首再拜，奉迎聖駕。
　　降兩班聖位。
　　三界眾真，醮筵列聖，向伸拜請，諒沐光臨。請各整於僊班，共祇迎於帝馭。
　　降帝，雲輿。
　　鸞輿至止，鶴駕臨軒，與醮列真，如儀朝禮。朝禮既周，請陞醮席，禮官　　上香，設拜初進酒。
　　知磬舉，散花，奏樂。
　　具位臣某與臨壇官眾等，謹重誠上啟，三清上聖，寶界真靈。竊以一元布景，本無高下之私；萬兆肖形，盡育清和之炁。既死生之寢遠，遂好惡之森繁。穢身縱溺於沉迷，大道每垂於善貸。或罪根之彌甚，慮陰責之潜加。苟悟百非，即消萬禍。今弟子某識神冥滯，營魄震驚，由浩劫以淪胥，亡元靈而奔躁。不攀覺樹，樂登於炎鋒；不契真庭，甘焚於火宅。六曹縱逸，三業纏綿。迪惟高聖之宣慈，大庇含生而開度。今弟子某皈道自首，祈天博容。伏乞至聖上靈，高真大帝，垂恩度厄，錫命除殃。解片體之陰愆，除億曾之冥錄。閱罪先期於冰釋，迎釐次竚於雲臻。俯伏對揚，屏營待報。欲陳詞意，仰進丹閽。臣雖已考詳，尚虞舛駮，輒冒天禁，戰悸申聞，齋意詞誠，謹當宣奏。
　　宣詞。
　　按如詞言，文理甚切。披陳血膽，傾寫精誠。俯伸臣子之誠，庶盡謙恭之分。仰乞諸天上聖，三府威靈，俯賜威光，洞垂昭鑒。伏願齋功紀籍，道果資身，增命祿於將來，保椿齡於向去。仰荷真靈之德，將祈福祐之恩。臣與醮官等，無任懇祈之至，再　　拜上香，酒陳亞獻。
　　奏樂。
　　臣謹重伸，上啟九清上聖，十極高真，合座應感，一切真靈。臣聞玉帝鑒觀，金真伺察，感群生之布款，釆庶品以流恩。上士希仙，即萬真而獎就；善人徽福，乃百順以妙嚴。真貴精微，事符響答。今弟子某騰詞清夜，驛意紫閽，爰啟誠心，覬膺靈貺。伏願解除世網，進補仙階。如許映全家，俱入華陽之館；類劉綱盡室，溥陞單緑之天。陰陽之數已逃，生死之根永謝。或干利仕使，亦踐於崇高；或計資儲使，亦豐於貨殖。尊卑富壽，中外興昌。幽明息訴訟之冤，出處有亨嘉之美。慶均嗣續，惠及親疏。水火兵賊之災凶，無侵閭里；夫婦女男之否厄，不犯形軀。庶保生全，永嚴香火。臣與醮官等，無任激切之至，再拜上香，酒陳終獻。
　　奏樂。
　　臣謹重誠上啟，醮筵感降，三府真靈。臣聞太極肇分，二儀列高卑之象；元精既散，五行推變化之方。一寒一暑而歲成，一陰一陽而道立，火炎而雨潤，雷動而風行。生之成之，盡出於陶鎔鼓舞；動者植者，莫逃於消息盈虛。理有盛衰，時有損益。於坎則歸根復命，於艮則反始成終。是以陽生必自於北方，帝出乃由於震地。蓋一元之所始，寔萬化之所宗。故辰極端然居中，則眾星所以拱北，發天地好生之德，運陰陽不測之神，恢張出入之機，總覽生成之柄。況人之禍福，與時之盛衰，悉在統臨，盡由宣納。設醮弟子某，久荷生成之德，肅嚴香火之誠，敢盡懺禳，恭伸懇請。念天人之交可畏，唯善是親；諒神明之德無私，至誠可感。願需慈悲之澤，為收悔謝之誠。臣與醮官等，無任激切之至，再拜獻湯。
　　奏樂。
　　重稱法位。
　　具位臣某與臨壇官眾等，謹重誠上啟，大羅九皇至尊，十方上聖，三界應感，一切真靈。臣聞黷則不告，聖人垂簡易之文；天且弗違，至道演披陳之典。臣等欽崇上聖，願被靈恩，敢不淨穢丹元，洞防司殺，奉明科而視禮，約仙禁以踐言。一日告盟，百身無改。今則法事粗息，罄寶月於洪儀；夜如何其，落銀河於清漢。鳳冠燈焰，將欲暗於百巵；鵲尾爐煙，時已然於千和。洞章八閱，玉酒三鍾。燎朱火於天錢，即歸空際；促瓊鐘於仙籟，將返霄間。玉節通迤於紫虛，寶蓋飄颻於碧漢。向還玉京者，無極之尊帝；復昇金闕者，太上之真皇。眾靈咸從於丹轅，列聖皆驂於紫策。傍飛月鳳，指洞室以分驅；控馭雲龍，瞰滄溟而下邁。神司復職，將吏還司。委釐福以充庭，敞靈光之在目。至於生生萬彙，皆均樂育之私；寂寂九幽，盡被超昇之澤。臣等凝瞻法從，結想太空，極恨塵波，難留聖躅。臣與醮官等，不勝攀戀之至，奉送聖駕。
　　知磬舉，送聖頌。
　　都講舉，存神燒香。
　　香官使者、左右龍虎君、侍香諸靈官，當令臣設醮朝修之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、三清上聖、昊天金闕玉皇上帝御前。
　　舉寶花圓滿天尊，奏樂。
　　送神，化財，向來，回向，禮畢。
　　道門科範大全集卷之八竟
　　道門科範大全集卷之九
　　廣成先生杜光庭刪定
　　消災星曜儀
　　散壇行道
　　法事陞壇如式。
　　都講舉，各禮師存念如法。
　　高功宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　都講舉，鳴法鼓二十四通。
　　高功發爐。
　　無上三天玄元始三炁，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官使者，各三十六人出。出者嚴裝顯服，冠帶垂纓，關啟此間土地方域神真。臣今設醮朝修，謹奏為入意，其諸丹悃，具載疏文，願得太上十方正真生炁，靈寶瑞光下降，流入臣等身中，令臣所奏之誠，速達徑御至真無極大道、三清上聖、昊天金闕玉皇上帝御前。
　　請稱法位。
　　具位臣某與醮壇官眾等，謹同誠上啟，虛無自然元始天尊，太上玉晨大道君，太上金闕老君，太上昊天玉皇上帝，九皇至尊，十方靈寶天尊，諸天大帝，三十六部尊經玄中大法師，上相上宰，上保上傅，三官五帝，十一大曜星君，十神太一真君，南斗六司星君，北斗七元星君，周天乾象二十八宿，十二宮神，三百六十五度諸天列宿，本命元辰，天曹職司，九天真宰，三山五嶽、福地靖廬、厚地洞宮、嶽瀆主宰，三界應感，一切真靈。臣聞昔在延康，氣未分於清濁；肇判太極，形乃正於方圓。一生二而二生三，地法天而天法道。上羅星斗，下列山川。三清為眾聖之尊，四府受萬靈之職。杳冥之外，恍惚之中，或結煙以成宮，或聚雲而作殿。群仙羅列，上朝浩劫之尊；萬象回旋，高拱紫微之帝。以至大千沙界，無極神鄉，府有泉曲之名，山有羅酆之號。官則掌於天地水，局則分於左右中。三十六曹，二十四獄，杳杳鼇岫，浩浩鵬溟。鯨揚波而噴雲雷，蜃吐霧而成樓閣。金臺玉觀，隔弱水以無邊；蛟室龍宮，鎮深淵而莫測。陽間眾聖，廟食尊神，誠能禦於大蕾，或以化而勤事，黃帝正名，百物后土，列位九州。乃至郡邑之封，城隍之守，為國家者，有社稷焉，載於祀典之文，合於聖王之法。是以太虛清朗，列宿熒煌，燈交蘭芷之光，香裊沉檀之炷。伏望鸞驂鶴馭，翩聯齊下於遙天；風馬雲車，絡繹俯臨於凡界。臣與代禮官等，謹稽首再拜，奉迎聖駕。
　　降兩班聖位。
　　三界眾真，醮筵列聖，向伸拜請，諒沐光臨。請各整於仙班，共祗迎於帝馭。
　　降帝，雲輿。
　　鸞輿至止，鶴駕臨軒，與醮列真，如儀朝禮。朝禮既周，請陞醮席，禮官上香，設拜初進酒。
　　知磬舉，散花，奏樂。
　　具位臣某與臨壇官眾等，謹重誠上啟，三清上聖，寶界真靈。臣聞鬱羅蕭臺，太上所居之處；大浮黎土，天尊說法之時。感一國以傾心，召十方而詣座。初登獅子之上，次入寶珠之中。接引眾生，敷揚妙道。始於一遍，則聾病皆愈；終於十回，則枯骨成人。四炁朗清，悉神光於宇宙；五色鬱勃，益仙仗於虛徐。自是正法恢張，真詮流布，上以消於災變，下以度於人民。兩曜無此而不明，二儀無此而不立，非真人莫之能悉，惟上士可以力行。若夫太上降於周初，天師生於漢世，傳拜表上章之法，示建齋設醮之儀，可謂炳若丹青，昭然日月。顧慚臣等，謬列仙班，蓬心未達於玄關，蒿目難窺於聖域。抱黃回紫，那曉於七液周流；出青入玄，豈明於二氣吐納。修真既昧，濟世為先。念醮主某身處凡籠，心皈至道，舉族齊莊之致禱，稽首皈命以迎真。伏惟天象高明，報應猶如於影響；凡情懇切，祈禳莫若於純誠。故黍稷以非馨，惟蘋繫之可薦。所陳丹悃，具在詞文，仰對高真，謹當宣奏。
　　宣詞。
　　按如詞言，誠深修奉。所宣謄奏，必獲感通。臣聞開明三景，敷落五篇，此乃謂之天根，故能保於劫運。元綱流演，既周帀於十方；梵氣彌羅，乃生成於萬物。至於首出庶物，陰隲下民。司災福，則有星曜以推移；示感應，則有雷霆之震怒。惟皇上帝，獨主御於群生；彼蒼者天，實覆臨於下土。故有修禳之法，以為醮謝之方。醮主某伏念性本悾恫，生為假借，託聖主休明之運，染中華禮義之風。貪嗔癡，豈免於過訧；身口意，寧無於罪咎。爰從多劫，乃至今生，或事君以未忠，或養親而不孝，捨慈捨儉；或違三寶之文，行盜行婬；或犯九真之戒，愛僧在念，諂曲存懷，指天地以詛盟，引神祇而咒誓。貿遷交易，惟利己以虧人；動作施為，輒乖真而背道。俯逐走獸，仰射飛禽，縱殺生於刀几之間，恣懽樂於杯盤之上。遂使業深滄海，罪積丘山，三尸奏於上穹，五帝言於地府。司命奪算，不善而有餘殃；天道禍淫，獲罪而無所禱。今玆懺悔，並願消除。仰憑太上之恩，俯赦多生之罪。自今已往，寧忘改過之心；來者可追，庶獲自新之路。臣與醮官等，無任激切之至，再拜上香，酒陳亞獻。
　　臣某等，謹同誠上啟，三清上聖，寶界真靈。臣聞大道無形，強名曰道。萬物歸而不為主，百姓用而莫能知。到襄城之野，則七聖皆迷；聽束郭之言，則九年大妙。副墨初開於洛誦，玄冥得自於參寥。方求魚，則未可以忘筌；欲盡意，則莫先乎立象。然後知色不色，玄覽可以無疵；觀空亦空，虛室從而生白。盡性則始於日損，復命則終於無為。入眾妙門，離諸疑網。三十六部，五千餘言，或傳受於人間，或祕藏於天上。崇奉敬禮者獲福，輕泄漏慢者招殃。醮主某重念草芥微生，昆蟲薄類，望高穹而注想，瞻碧落以投誠。猶獺祭魚，顧有感通之德；如葵向日，惟傾祈仰之心。所以誦三洞之經文，伸二三時之香火。璇璣皆轉，而諸天齊到；琳琅振響，而萬神皆聽。託玆甚重之功，求介不回之福。上消陽九之數，下禳百六之災。長幼康寧，內外清肅。上生監簿，標名姓於丹臺；注算真君，增壽年於青簡。長生久視，日富月昌，享五福之全躋，降百年之有永。必有餘慶，允符大易之文；消諸不祥，克吋仙經之語。臣與醮官等，無任懇祈之至，再拜上香，酒陳終獻。
　　奏樂。
　　具位臣某與臨壇官眾等，謹同誠上啟，虛無至聖，三界群真，恭望洪慈，洞回昭鑒。臣聞至道宏深，叩之匪易。真慈杳邈，格以甚難。況蒙降鑒之私，無殆吉蠲之薦。矧敢施薄而望，重在誠詞。切以志懃，固有漬於聖聰，願少回於真聽。醮主某叨生之後，惟善是從。慮三業之愆非，玷列曹之筆牘。星文會合，災數當纏。若非密布於祈禳，何以有干於赦宥。臣等謹依科式，嚴列詞情，沐浴身心，精誠關奏，冀升元極，永副凡情。乞為醮主某上消天災，下散地禍，解除一年之內、四季之月，五星行度，四柱相刑，不祥一切之災。貴使壽算遐長，如松椿之有永；災屯不作，若蘭蕙之馨香。門閥光華，子孫榮盛，輯寧景化，沐詠淳風。三光明照於上穹，九稼滋豐於下土。邊烽罷警，荒徼歸仁。山川效祥，神明會福。三塗六趣，俱息幽牢。動植飛沉，咸均養育。天司地府，月職幽僚，嶽瀆山川，神明正秩，揚道風而助化，蕩邪沴以安人。上願天地節而四時成，陰陽和而萬物遂。巽風坎雨，每潤浹於田疇；旱魃水妖，無侵凌於分野。鬼邪滅爽，時疫不敢流行；神明護門，怪異自然消伏。溥天率土，壽域春臺。臣等無任恭虔，再拜獻湯。
　　奏樂。
　　重稱法位。
　　具位臣某與臨壇官眾等，謹同誠上啟，大羅九皇至尊，十方上聖，三界應感，一切真靈。臣聞上極圓羅，下窮方載。無邊列聖，有位真仙，或領金闕瓊宮，或治鄧酆岱嶽，或居河海，或主壇祠。其降也，浮空而來；其去也，不行而至。萬騎齊動，擁儀仗之自然；九鳳交鳴，駕風雲而迅速。臣等仰瞻雲馭，已在青霄，徒切傾心，謹當拜送。
　　知磬舉，送聖頌。
　　都講舉，存神燒香。
　　香官使者、左右龍虎君、侍香諸靈官，當令臣設醮朝修之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、三清上聖、昊天金闕玉皇上帝御前。
　　舉寶花圓滿天尊，奏樂。
　　送神，化財，向來，回向，禮畢。
　　道門科範大全集卷之九竟
　　道門科範大全集卷之十
　　廣成先生杜光庭刪定
　　靈寶太一祈雨醮
　　此醮不關涉九皇。凡信，止奏碧玉宮。十二分道場，依後壇圖，可使十二分上等紙札，不許公吏上階與事。此醮大有感應，可作十二位座位，不許苟簡。降真香、茆香、沉香、龍涎香、清木香，不用檀香，有礙天條，違者奪算。
　　靜夜行道
　　法事陞壇如式。
　　都講舉，各禮師存念如法。
　　高功宣衛靈咒。
　　青陽虛映，耀日回靈。神虎辟邪，飛天流鈴。摧奸滅試，萬魔束形。九微迴道，八威攝精。千真校錄，三元蕩清。左嘯中黃，右策六丁。七轉八合，周旋天經。聖化巍巍，大道興行。慶雲流布，合景黃庭，和與道合真。
　　都講舉，鳴法鼓二十四通。
　　高功發爐。
　　無上三天玄元始三炁，太上老君，召出臣法眾等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝，關啟此間土地正神。臣今靜夜，燒香行道，謹有某州某，伏為當境，自屆陽春，久愆膏雨，夏云自屆長羸，久愆甘雨。秋云自屆商秋，久愆嘉雨。請臣等於某處，開建靈寶太一祈雨道場，罷散設醮一十二分，仰祈真造，俯察愚衷，施甘澤以霧流，副黎元之涸望。其諸誠懇，具載青詞，願得太上十方正真生炁下降，流入臣等身中，令臣所啟之誠，速達上清紫微碧玉宮、太一大天帝御前。
　　都講舉，請稱法位。
　　具位臣某與臨壇官眾等，謹同誠上啟，上清紫微碧玉宮、太一大天帝，紫微碧玉宮內院、左仙龍王，紫微碧玉宮內院、右仙龍王，太一真官天順君，太一清靈寶川真人，東嶽天齊仁聖帝，江瀆昭靈孚應威烈廣源王，內院直事一使者，內院直事二使者，內院直事三使者，日直功曹，當所土地，三界應感，一切威靈。臣聞五方雲篆，實保家寧國之先；三洞明科，迺濟物安民之要。人天仰賴，今古攸遵。上調列宿之差纏，下應群生之瀝禱。切惟當境，自屆某時，雨既愆期，稼將就槁，憂方深於溝壑，功莫遂於田疇。仰惟上帝之好生，忍視下民之就死，故紆誠懇，冀獲殊休。伏願天鑒順臨，道恩善貸。雲升氣上，指揮山澤之靈；甲拆勾萌，沐浴江河之潤。凡有懇悃，敢不上聞，齋意心詞，謹當宣奏。
　　宣詞。
　　請官上香。
　　詞意具宣，齋誠必享。臣聞龍之飛躍，運變化之無方；物有始終，顧生成之有待。既籲天之瀝懇，將指日以迎休。以今陞壇行道，請法眾等運玆初捻上香，願此香煙，騰空徑上上清紫微碧玉宮，供養太一大天帝，合坐高真。臣等歸身、歸神、歸命大道，願以是捻香功德，奉為某祈求雨澤，溥濟農耕，願推變化之神，用救旱乾之歲。沛然下雨，大為三日之霖；倬彼甫田，遂獲千倉之稼。今故燒香，自皈依師尊大聖眾至真之德。得道之後，升入無形，和與道合真。
　　臣聞一炁肇分，群生以立。運五行而化育，斡四序以推遷。開國承家，仰聖真之垂範；安人利物，惟至道之流恩。故太上開祈謝之門，俾下民有號呼之路，適遇旱乾之變，恐妨播殖之功。州縣官云：嗟吏治之不良。下士民云：恐數否之未亨。愍民饑之無告，雖遍求於靈迹，尚未作於油雲。恭叩天慈，乞回洪造。以今陞壇行道，請法眾等運玆二捻上香，願此香煙，騰空徑上上清紫微碧玉宮，供養太一大天帝，合坐高真。臣等歸身、歸神、歸命大道，願以是捻香功德，奉為某淨嚴公宇，敷設壇場，祇奉高真，宣揚祕典。冀動清明之鑒，潜消亢旱之災。興彼慈雲，大霈之澤；成斯嘉穀，遂為富庶之秋。今故燒香，自皈依師尊大聖眾至真之德。得道之後，昇入無形，和與道合真。
　　臣聞五行相沙，玆水旱之為災；萬物流行，乃榮枯之有數。比愆甘雨，將害豐年。非殫蠲潔之誠，曷冀霑濡之澤。以今陞壇行道，請法眾等運玆三捻上香，願此香煙，騰空俓上上清紫微碧玉宮，供養太一大天帝，合坐高真。臣等歸身、歸神、歸命大道，願以是捻香功德，奉為某夤奉真靈，請求惠應。願星光回照，道癊興慈。勑彼百神，助舉施生之職；沛然三日，願觀沾足之期。今故燒香，自皈依師尊大聖眾至真之德。得道之後，昇入無形。
　　唱方，懺方。
　　臣聞至真大聖，需惠澤以濟人；無極元尊，扇祥風而育物。是以十回演化，九等垂科，開廣大之法門，酒慈悲之甘露，示之宥罪，許以求哀。今某肅建道場，虔齎法信，皈命上清紫微碧玉宮、太一大天帝，闔坐高真。伏願尋聲赴感，應念垂慈，官吏云：吏積愆尤。士民云：俗有奢淫。乞少寬於威怒；民罹饑饉，冀終格於豐登。齋功廣被於無邊，法雨溥霑於一切，得道之後，昇入無形，和與道合真。
　　知磬舉，三啟，三禮。
　　重稱法位。
　　具位臣某等，謹同誠上啟，上清紫微碧玉宮、太一大天帝，闔坐高真。臣聞上天亢旱，瞻雲漢之昭回；下土焦熬，歎水源之枯竭。不見鸛鳴之候，但懷狼顧之憂。虔命羽流潔嚴，公宇珍供演揚奧典，冀沐殊休，邈天德之未回，惕危衷而增懼。今則再嚴法會，肅建壇場，仰百靈降鑒之恩，俟一念潜通之應，則上明天帝大慈之澤，下副臣等請禱之　　誠，謹啟以聞。
　　知磬舉，十二願。
　　都講舉，存神燒香。
　　香官使者、左右龍虎君、侍香諸靈官，當令臣道場之所，自然生金液丹碧，芝英百靈，眾真交會，在此香火爐前。上願高真降福，率土蒙恩，十方仙童玉女，接侍香煙，傳奏向來所啟之誠，速達上清紫微碧玉宮、太一大天帝御前。
　　知磬舉，詠小學仙讚。
　　道門科範大全集卷之十竟
　　道門科範大全集卷之十一
　　廣成先生杜光庭刪定
　　靈寶太一祈雨儀
　　設醮行道
　　法事陞壇如式。
　　都講舉，各禮師存念如法。
　　高功宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　都講舉，鳴法鼓二十四通。
　　高功發爐。
　　無上三天玄元始三炁，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝，關啟此間土地里域，真官正神。臣今設醮行事，謹有某州某，伏為當境，自屆陽春，久愆膏雨，夏云：自屆長贏，久愆甘雨。秋云：自屆商秋，久愆嘉雨。請臣等於某處，開建靈寶太一祈雨道場，罷散設醮一十二分位。仰祈洪造，俯察愚衷，施甘澤以霧流，副黎元之涸望。其諸誠懇，具載青詞，願得太上十方正真生黑下降，流入臣等身中，令臣所啟，速達上清紫微碧玉宮、太一大天帝御前。
　　高功出，受法籙治職靈官。謹出臣等身中、五體真官功曹吏出，上仙上靈、二官直使、正一功曹、左右官使者、陰陽神決吏、科車赤符吏、罡風騎置吏、驛馬上章吏、飛龍騎吏等官，各二人出。出者嚴裝顯服，冠帶垂纓，整其威儀，駐立臣前後左右。左官使者持幢在前，右官使者建節在後，陽神决吏立左，陰神央吏立右。狼吏虎賁，察奸勾騎，天驂甲卒，天丁力士，咸受臣口中詞語，分別關啟此間土地正神，監察考召。甲子諸官君將吏等，同誠上啟，上清紫微碧玉宮、太一大天帝陛下，陰陽主宰，一切威靈。臣等夙慕真風，早依至教，敢殫誠悃，祇叩穹旻。今某以節候爽和，致愆雨澤，實吏民之憂懼，遂懇禱以傾虔。昭薦吉蠲，冀諧感應。今則嚴科云畢，芳醮嗣陳，諒肹蠁以丕臨，鑒齋昕之允格。庶均道癊，溥佑蒼黔。功曹使者，飛龍騎吏，以次分別，速得上達。臣等誠惶誠恐，頓首頓首，激切之至，謹啟以聞。
　　都講舉，請稱法位。
　　具位臣某與臨壇官眾等，謹同誠上啟，上清紫微碧玉宮、太一大天帝，紫微碧玉宮內院、左仙龍王，紫微碧玉宮內院、右仙龍王，太一真官天順君，太一清靈寶川真人，東嶽天齊仁聖帝，江瀆昭靈孚應威烈廣源王，內院直事一使者，內院直事二使者，內院直事三使者，日直功曹，當所土地。臣聞造化至仁，生物必思於成物；吏民無告，呼天終冀於回天。仰紫微北極之垣，遡碧玉上清之境。將祈嘉澤，俯罄凡衷。伏望聖慈，愍臣有救時之心，恕臣以瀆聖之罪，尊臨寶座，曲鑒丹衷，俯伏天階，奉迎仙駕。臣等無任瞻天，望聖激切。屏營之至，稽首再拜。
　　降聖，上香，獻茶。
　　具位臣某等，謹同誠上啟上清紫微碧玉宮、太一大天帝，闔坐高真。臣聞天地之於萬物，均於生成；陰陽之於四時，不無差忒。念農民之良苦，乃雨澤之猶稽。禾稼將至於焦枯，倉箱曷望其豐積。貧窮所迫，將盜賊之肆行；流轉無歸，或父子之不保。顧陰陽之為盭，豈天地之不仁。政或乖方，吏則有罪。但知省懼，猶冀哀矜。伏願上帝鑒觀，列真降格。驅六丁之將吏，挽彼天河；同四海之龍王，霈玆法雨。普霑一切，大慰有情。臣法眾等無任，稽首再拜，上香初獻酒。
　　舉玉清樂，奏樂。
　　臣等伏聞忠臣拜井，地湧飛泉；孝子居廬，庭零甘露。夫一節可稱，尚關於聰聽；何萬民無告，獨外工於仁私。惟其神之所潜，是以應之如響。敢不肅懷祇懼，對越威靈。伏願廣推從欲之仁，大布好生之德。三年耕，九年蓄，似古之人；五日雨，十日風，樂今之歲。凡有懇悃，敢不奏聞，醮意青詞，謹當宣奏。
　　宣詞。
　　按如詞言，已伸宣奏。精誠激切，冒瀆天聰。臣等伏聞雨施雲行，造化有無方之益；木饑火旱，豐凶無一定之常。麗乎數者，雖不可逃；享于誠者，庶幾易動。矧食貨係民生之本，而陰陽惟人事之占，思庶政之乖和，宜常暘之示譴，敢忘恐懼修省之念，更罄懇禱歸依之誠。所冀忱恂，少通淵妙。惟皇上帝，以生育長養而為功；一反此下民，俾鰥寡孤獨而得所。庶寬官吏之責，實賴神明之休。臣與醮官，無任傾虔，稽首再拜，上香亞進酒。
　　舉上清樂，奏樂。
　　臣等謹重誠上啟上清紫微碧玉宮、太一大天帝，合座高真。臣聞道判三才，有物總歸於覆載；天經七政，群生咸在於照臨。妙若難名，誠焉可格。切念一春夏秋冬不雨，千里如焚。末耨之利，束手而無所施；山川之神，乞靈而莫之應。惕然恐懼，靡所歸投。是用恭叩紫宸，畢敷丹悃。伏願聖真無間，神化密移，仰大帝之庭，鼓雷霆而潤風雨；俾曾孫之稼，多稷黍而如茨梁。載歌豐年，永安樂土。臣與醮官，無任激切懇禱之至，稽首再拜，上香終獻酒。
　　舉太清樂；奏樂。
　　臣謹重誠上啟上清紫微碧玉宮、太一大天帝，闔坐高真。臣聞天有大德，德本好生。民罔常懷，懷於樂土。若天不雨則苗盡槁，年不登則民有饑。念千里之如焚，憫三農之告病，歲未期於無恙，民敢釋於隱憂。伏願攝彼威光，沛為慈惠。乘時救旱，施霖溥濟於方輿；俾俗蒙恩，擊壤咸歌於帝力。所有疏文，謹當宣讀。
　　宣疏。
　　都講舉，重稱法位。
　　具位臣其等，謹同誠上啟太一大天帝，闔坐高真。臣聞峻若泰山，尚容拳石；注如滄海，終納細流。若蘋繫蘊藻，可以薦神，則齋戒沐浴，亦能事帝。
　　荷神遊之肯降，整仙仗以言旋。禮不尚繁，既盡再三之瀆；神無常享，願施終始之恩。仰睇清霄，俯躬拜送。臣與醮官，無任攀戀之至，稽首再拜奠湯。
　　知磬舉，送神頌。
　　舉，存神燒香。
　　高功復爐。
　　香官使者、左右龍虎君、侍香諸靈官，當令臣設醮之所，自然生金液丹碧，芝英百靈，眾真交會，在此香火爐前。上願高穹降福，闔境蒙恩，十方仙童玉女，接侍香煙，傳奏臣所啟，速達上清紫微碧玉宮、太一大天帝御前。
　　寶花圓滿天尊，化財。
　　向來，回向。
　　道門科範大全集卷之十一竟
　　道門科範大全集卷之十二
　　廣成先生杜光庭刪定
　　祈求雨雪儀
　　啟壇行道
　　法事陞壇如式。
　　都講舉，各禮師存念如法。
　　高功宣衛靈咒。
　　東方：
　　九炁青天，明星大神。煥照東鄉，
　　洞映九門。轉燭陽光，掃穢除氛。開明童子，號曰玄卿。備衛我軒，上對帝君。收魔束妖，討捕兇群。奉承正道，赤書玉文。九天符命，攝龍驛傳。普天安鎮，我得飛仙，和與道合真。
　　南方：
　　三炁丹天，煥景流光。熒星轉燭，洞照太陽。上有赤精，合契虛皇。開明靈童，號曰華房。總統火兵，備守玉堂。斬邪束妖，剪截魔王。北帝所承，風火莫當。流鈴交煥，翊衛壇場。正道流行，敢有巴狂。我享上功，坐運魁罡。億劫長存，保天無疆，和與道合真。
　　西方：
　　七炁素天，太白流精。光耀金門，洞照太冥。中有素皇，號曰帝靈。保神安鎮，衛我身形。斷截邪源，王道正明。宮殿整肅，三景齊并。道合自然，飛昇紫庭。靈寶符命，普惠萬生。元皇正炁，來合我身。功加一切，天地咸寧，和與道合真。
　　北方：
　　五炁玄天，元始徘徊。辰星煥爛，光耀太微。黑靈尊神，號曰層威。統冠飛天，仙裙羽衣。備衛五門，檢精捕非。敢有干試，豁落斬摧。玉符所告，神真八威。邪門閉塞，正道明開。映照我身，三光同輝。策空駕浮，舉形仙飛，和與道合真。
　　中央：
　　一炁黃天，調理乾坤。陶鎔陰陽，總統玄真。鎮星吐輝，流煥九天。開光童子，號曰天璘。元炁陽精，焰上朱煙。洞照天下，及臣等身。百邪摧落，殺鬼萬千。中山神咒，普天使然。五靈安鎮，身飛上仙，和與道合真。
　　舉，鳴法鼓二十四通。
　　高功發爐。
　　無上三天玄元始三炁，太上道君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今宿啟告齋，建壇戲事，謹奏為入意，其諸忱悃，已錄告聞，願得太上至真道炁，靈寶慧光下降，流入臣身中，令臣所啟之誠，速達徑御至真無極大道、昊天金闕玉皇上帝御前。
　　請稱法位。
　　具位臣某與臨壇官眾等，謹同誠上啟，虛無自然元始天尊，無極大道太上道君，太上老君，混元上德皇帝，昊天至尊玉皇上帝，上宮紫微天皇大帝，中天北極紫微大帝，聖祖上靈高道，九天司命保生大帝，承天效法厚德光大后土皇地祇，元天大聖后，五福十神太一真君，三十二天帝君，東華、南極、西靈、北真、仙都、玉京、七寶、瑤臺、紫微上官靈寶帝君，明皇道君，三十六部尊經玄中大法師，上相上宰，上保上傅，三皇五帝，十一大曜星君，天地水三官，北斗七元星君，二十八宿星君，九宮十精太一真君，北極四聖真君，水府扶桑大帝，暘谷神君，洞淵龍王，十洞五嶽，九江水帝，八海龍王，三河四海、五湖八澤、溪谷川源、名山洞府、靖廬福地、五方行雨龍王，風伯雨師、雷公電母、雲煙將吏，府界縣境、諸廟福神，三界應感，一切真靈。臣聞一氣凝精，渾淪未判；兩儀賦象，清濁廼分。遂普植於神靈，總範圍於造化。雲行雨施，雷動風馳，天地節而四時成，陰陽和而萬物遂。儻一極之未備，則庶咎以遄臨。今某伏為當境：
　　春：爰屆芳春，尚愆甘澤，懼常暘之亢令，致農務之愆時。
　　夏：脩景常陽，油雲未霈，懼蘊隆之為虐，致蕃啟之失時。
　　秋：序屆商秋，時愆嘉澤，在農田之久望，慮年穀之不登。
　　冬：祈雪自屆嚴冬，未嘉雪，懼陰陽之失序，恐疫癘之興災。
　　是用祇潔華壇，吉蠲熏禱，冀精衷之昭格，迓沖貺之博臨，率霑優渥之恩，溥遂豐登之望。臣等敬遵科簡，恭薦齋誠，願賜鑒觀，克諧丕應，所啟玄感，上御至真無極大道御前。
　　唱方，禮方。
　　臣聞二儀肇判，裁雲篆於太虛；三洞闡微，括筌蹄於妙蘊。著靈壇之祕範，總薰事之令儀。凡露懇祈，必諧通感。伏念臣等禀質孱薄，涉道迂疏，早依樓觀之師，誤厠星簪之列。告盟之戒，或忤犯於金科；薦信之誠，懼難通於玉闕。伏願高真垂憫，上聖推慈，恕已積之諐違，許自新之勤恪。無聲無臭，庸敢怠於精思；有翼有嚴，冀克臻於靈感。今常暘稍亢，甘雨、嘉雪久愆，編民憂旱嘆之災，郡守、令尹翰焦勞之慮，式遵寶籙，崇啟清場。祈十日之順調，大嘉澤；庶三春之霑足，普潤農田；夏云活套庶三農之霑足，普潤亢苗；秋云活套庶九秋之霑足，咸樂豐年。祈雪云祈六出之飛霙，大嘉潤；庶三登之協兆，預慶康年。凡資動植之靈，盡荷生成之造。禍沉九地，福起十方。臣等志心稽首，禮謝無上虛皇至真三寶。
　　吟三啟，宣真文，三禮
　　舉，稱法位。
　　具位臣某與合壇官眾等，謹同誠上啟，大羅無上三清上帝，太上昊天玉皇上帝，九品高真，十方上聖，諸天諸地，真經真師，圓穹上象，天府列真，厚地洞宮、嶽瀆主宰，扶桑大帝，暘谷神君，洞淵龍王，九江水帝，十二河源，興雲致雨、雷電風伯，諸廟神祇，城隍社令，三界應感，一切真靈。臣聞圓清宅粹，方厚儲精，咸宰制於神靈，總權衡於造化。雖吉凶之有類，蓋禍福之無私。是以沖科存請禱之文，真教闡襘禳之範，克誠是享，至感斯通。今當境伏為甘雨、瑞雪愆期，亢暘為珍，匪遑寧處，克罄齋莊，仰叩高真，俯傾丹款。伏願重陰遵候，霈澤膺時，致稼穡以豐登，底軍民之康樂。臣叨遵師訓，蚤佩真符，凡露薰祈，理難裁抑，況奉詞旨，敢不上聞，啟壇詞誠，謹當宣奏。
　　宣詞。
　　按如詞旨，備極傾虔，為宣化以承流，故長民而輔世。苟一物有失其所，而大懼豈安於心，恐刑罰不當，而人起怨嗟。或撫宇乖方，而事至煩擾積悔。尤之浸久，致時序以愆常。於是熏潔靈場，稽參寶典，虔省躬而引咎，祈轉福以及民。仰惟三境高真，九天上聖，恕其既往，許以自新，調正陰陽，均和律令，庶良疇之沃潤，俾多稼之順成，郡縣妥安，軍民康樂。臣等恭依齋法，夤露啟聞，冀精意之感通，迓庬休之來格，影隨響答，願滿功圓。須明旦虔誠，依法行道，續以啟聞。
　　發願。
　　舉，存神燒香。
　　高功復爐。
　　香官使者、左右龍虎君、侍香諸靈官，當令臣向來啟壇行科之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天至尊金闕玉皇上帝御前。
　　知磬舉，出堂頌。
　　出戶，引至六幕堂。
　　道門科範大全集卷之十二竟
　　道門科範大全集卷之十三
　　廣成先生杜光庭刪定
　　祈求雨雪道場儀
　　清旦行道
　　法事陞壇如式。
　　都講舉，各禮師存念如法。
　　高功宣衛靈咒。
　　乾宮隱聖，道本無名。坎符水德，流謙惡盈。艮隅定止，化立崢嶸。震方起象，萬彙資生。巽中風動，群物仰成。離明設位，煥赫陽精。坤居厚德，茂育皆榮。兌金戢耀，蜿蜓素呈。碧波漶漫，鱗甲晶榮。八威召命，九炁司迎。神變無際，舒和眾靈。況形騰躍，飛空振驚。煙雲虧蔽，周羅太清。□霂甘澎，霈潤豐。不貴金寶，通惟至誠。能迴稔歲，濟彼農民。普天率土，永保咸寧，和與道合真。
　　鳴法鼓二十四通。
　　高功發爐。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝真符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今清旦，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟之誠，速達徑御太上無極大道、三清上聖、昊天玉皇上帝御前。
　　請稱法位。
　　具位臣某與臨壇官眾等，謹同誠上啟，虛無自然元始天尊，無極大道太上道君，太上老君，混元上德皇帝，太上開天執符御曆含真體道昊天玉皇上帝，紫微天皇大帝，中天北極大帝，聖祖上靈高道，九天司命保生天尊大帝，后土皇地祇，元天大聖后，五福十神太一真君，三十二天帝君，三十六部尊經玄中大法師，東華、南極、西靈、北真、仙都、玉京、金闕、七寶、瑤臺、紫微上宮，靈寶至真明皇道君，上相上宰，上保上傅，三皇五帝，十一大曜星君，北斗七元星君，二十八宿星君，九宮十精太一君，北極四聖真君，扶桑大帝，暘谷神君，洞淵龍王，十洞五嶽，九江水帝，八海龍王，三河四瀆、五湖七澤、溪谷川源、五方行雨龍王，風雲雷電、陰陽主宰，府界縣境、諸廟神祇，城隍社令，三界應感，一切神靈。臣聞妙道難明，運三才於無間；至神莫測，宰萬物於有形。旁昭日月之明，肅震風霆之號，協四時而和象，鑒百善以降祥。惟德乃親，克誠是享。今某伏為陰陽謬序，風雨、雨雪愆時，將害農田，實憂民疚，輒省循於匪德，懼尸素以貽殃。是敢夤露欽修，祇嚴禳禱，冀誕臻於嘉應，祈溥洽於鴻休。臣等叨佩祕文，獲承師訓，夙殫疏禴，戒奉關行，所具詞誠，謹當宣奏。
　　宣詞。
　　按如詞言，精誠允達。臣聞道之為用，蘊眾妙以若沖；神之格思，本無方而善應。惟齋明之虔恪，符真貺以丕臻，夙薦寶薰，上崇宸祐。以今清旦行
　　道，請法眾等運玆初捻上香，願此香煙，騰空上徹，供養十方無上道寶天尊。臣等皈身、皈神、皈命，首體投地，以是捻香功德，上祝當今皇帝陛下。伏願天庥滋至，寶曆斯昌，鞏基構於億年，茂本枝於百世。五風十雨，靡愆合序之和；四隩萬邦，共戴承流之化。今故燒香，自皈依道尊大聖眾至真之德。得道之後，保天長存，和與道合真。
　　以今清旦行道，請法眾等運玆二捻上香，願此香煙，騰空上徹，供養十方無上經寶天尊。臣等皈身、皈神、皈命，首體投地，以是捻香功德，保綏郡宰，迨及屬僚。伏願妙道凝休，至神輔德。愷風綿遠，一麾敦坐肅之良；甘雨應期，百里頌鳴琴之化。官聯雅協，民瘼咸蠲，陰陽無愆伏之災，稼穡有豐禳之望。今故燒香，自皈依經尊大聖眾至真之德。得道之後，保天長存，和與道合真。
　　以今清旦行道，請法眾等運玆三捻上香，願此香煙，騰空上徹，供養十方無上師寶天尊。臣等皈身、皈神、皈命，首體投地，以是捻香功德，保佑斯民，迨玆合境。伏願帝暉下燭，道陰俯周，介百順於幅員，殄三災於井邑。雨暘常若，提封無水旱之傷；禾稼多登，比屋有倉箱之慶。今故燒香，自皈依師尊大聖眾至真之德。得道之後，保天長存，和與道合真。
　　唱方，懺方，命魔。
　　舉，祈雨頌。
　　至道合元氣，陰陽育萬靈。下民多過犯。上帝降刑名。懇志勤朝懺，虔心悔杳冥。願當垂雨雪，灑潤遍無情。
　　三禮。
　　重稱法位。
　　具位臣某與合壇官眾等，謹同誠上啟，大羅無上三清上帝，太上昊天玉皇上帝，九品高真，十方上聖，諸天諸帝，真經真師，圓穹上象，列宿星辰，厚地洞宮，嶽瀆主宰，水府洞淵，興雲致雨，城隍社令，一切威靈。臣聞圓穹杳默，神化隱於無言；大道洪濛，元功運乎不宰。至於陰陽舒慘，天地密移，或沴
　　氣之所侵，則因時而為早。靡有欽崇之典，曷伸請禱之誠。至忱則景貺丕臨，精感乃靈休乞格。今有某等，伏為久愆甘雨，將害良田，將周華歲，未降祥霙，念守符於此邦，寔字民之為務。徒祈求之匪應，每震恐而自思。或治人有暗於詔條，或察獄有差於刑罰，積玆悔吝，罔召和平。是用祇潔瑤壇，茂宣蘂簡，敢側躬而謝咎，庶轉禍以為祥。仰惟瓊闕高真，玉京上聖，十方真宰，三界威神，洞啟靈心，下垂慈施，驅靈窿元冥而呼屏翳，叱雲將而駕風師。大霈甘膏，覃霑霧潤。普降飛霙，覃霑嘉潤。幅員千里，潜消疫癘之虞；畎畝萬家，俱獲順成之望。上明天尊大慈之澤，下副臣等祈向之誠，謹啟以聞。
　　舉，十二願。
　　高功復爐。
　　香官使者、左右龍虎君、侍香諸靈官，當令臣向來清旦陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、三清上聖、昊天玉皇上帝御前。
　　知磬舉，出堂頌。
　　出戶，引至六幕堂。
　　道門科範大全集卷之十三竟
　　道門科範大全集卷之十四
　　廣成先生杜光庭刪定
　　祈求雨雪道場儀
　　臨午行道
　　法事陞壇如式。
　　都講舉，各禮師存念如法。
　　高功宣衛靈咒。
　　丹靈朱火，炎霞激風。赤輪剛運，天光八衝。進威包羅，交變萬方。流金豁落，群魔滅蹤。辟奸破妖，明耀元功。金符召制，躡雲策龍。謠歌慶會，散花太空。神化宜運，四極安隆。伏御帝前，罔有不恭，和與道合真。
　　舉，鳴法鼓二十四通。
　　高功發爐。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，’驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今午朝，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟之誠，速達徑御太上無極大道、三清上聖、昊天玉皇上帝御前。
　　請稱法位。
　　具位臣某與合壇官眾等，謹同誠上啟，虛無自然元始天尊，無極大道太上道君、太上老君，混元上德皇帝，太上開天執符御曆含真．體道昊天玉皇上帝，紫微天皇大帝，中天北極大帝，聖祖上靈高道，九天司命保生大帝，后土皇地祇，元天大聖后，五福十神太一真君，三十二天帝君，三十六部尊經玄中大法師，東華、南極、西靈、北真、仙都、玉京、金闕、七寶、瑤臺、紫微上宮，靈寶至真明皇道君，上相上宰，上保上傅，三皇五帝，十一大曜星君，北斗七元星君，二十八宿星君，九宮十精太一君，北極四聖真君，扶桑大帝，暘谷神王，洞淵龍王，十洞五嶽，九江水帝，八海龍王，三河四瀆、五湖七澤、溪谷川源、五方行雨龍王，風雲雷電、陰陽主宰，府界縣境、諸廟神祇，城隍社令，三界應感，一切神靈。臣聞上天之載，雖曰蓋高；下民其咨，常加弗忍。或陰陽之差序，遘風雨之愆常，厥有誠祈，必昭靈感。今某爰自臨民千里，治政六條，偶節候之爽和，雨云，雪云。致膏霖之未霈，祥異之未兆聿嚴齊祓，夤露懇悰，冀甘澤之周覃，慶大田之豐稔。仰依道廕，均被神休。臣等叨佩經科，獲遵教典，凡伸請禱，敢不上聞，齋意心詞，謹當宣讀。
　　宣訶。
　　詞旨具宣，齋誠必享。臣聞先天地者大道，妙陰陽者至神，由精感之必通，非忱辭之匪達。然三時行道，冀成習坎之功；而六轡馳輪，已屆重離之位。非馨斯格，明德是祈，奉祕籙以精嚴，祝寶圖之綿遠。以今午朝，陞壇行道，請法眾等運玆初捻上香，願此香煙，騰空上徹，供養十方無上道寶天尊。臣等皈身、皈神、皈命，首體投地，以是捻香功德，上祝當今皇帝陛下。伏願日星煥耀，龜鼎燕寧，頌聲長振於嵩高，寶壽永侔於斗極。雨暘常若，普天共載於凝和；兵革無施，率土洽臻於康靖。今故燒香，自皈依道尊大聖眾至真之德。得道之後，保天長存，和與道合真。
　　以今午朝，陞壇行道，請法眾等運玆二捻上香，願此香煙，騰空上徹，供養十方無上經寶天尊。臣等皈身、皈神、皈命，首體投地，以是捻香功德，保綏郡宰，逮及屬僚。伏願棠砌政平，柳庭訟簡，仁風揚於千里，惠澤洽於四民，奉天永固於年齡，報國益崇於福祿。五行協順，雨風無失度之愆；六氣均和，禾稼有多登之慶。今故燒香，自皈依經尊大聖眾至真之德。得道之後，保天長存，和與道合真。
　　以今午朝，陞壇行道，請法眾等運玆三捻上香，願此香煙，騰空上徹，供養十方無上師寶天尊。臣等皈身、皈神、皈命，首體投地，以是捻香功德，溥祐居民，迨玆境土。伏願灝蒼回捲，象緯垂靈，叱咤風霆，敷施雲雨。雪云六出呈祥，重陰奠候，屏驕陽之災祲，救旱歲之焦枯，三農共慶於豐和，比屋咸消於疫癘。今故燒香，自皈依師尊大聖眾至真之德。得道之後，永保長存，和與道合真。
　　唱方，懺方，命魔。
　　祈雨頌。
　　至道含元氣，陰陽育萬靈。下民多過犯，上帝降刑名。懇至勤朝禮，虔心悔杳冥。願當垂雨雪，灑潤遍無情。
　　三禮。
　　重稱法位。
　　具位臣某與合壇官眾等，謹同誠上啟，虛無三境至尊，十方醮筵列聖，恭望洪慈，洞回昭鑒。臣聞道生五太之先，彌綸無外；神在兩儀之表，運量莫窮。雖禍福自有基胎，應吉凶敏如影響。是以榮雩之祀，古人載之于禮經；齋醮之文，上聖垂之於科典。蓋式資於善應，豈特示於空言。臣等叨籍靈宮，濫師名教，爰遵寶蘊，祇建靈場。今某伏為亢旱為憂，嘉生失望，率正辭而薦信，躬謝過以祈恩。伏冀紫極高真，清都列象，洞天嶽瀆，福地靖廬，遍高厚之神祇，總陰陽之主宰，無幽不達，有感皆通，盡驅江海之潜鱗，鬱布山川之佳氣。雲行雨施，三農潤之功；春作秋成，百穀協用成之望。四民安分，千里同休，有生皆荷於覆容，無物不蒙於化育，上明夫尊大慈之澤，下副臣等虔禱之誠，謹啟以聞。
　　舉，十二願。
　　舉，存神燒香。
　　高功復爐。
　　香官使者、左右龍虎君、侍香諸靈官，當令臣向來午朝陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭喱，傳臣向來所啟之誠，速達徑御至真無極大道、三清上聖、昊天玉皇上帝御前。
　　知磬舉，出堂頌。
　　出戶，引至六幕堂。
　　道門科範大全集卷之十四竟
　　道門科範大全集卷之十五
　　廣成先生杜光庭刪定
　　祈求雨雪道場儀
　　晚朝行道
　　法事陞壇如式。
　　都講舉，各禮師存念如法。
　　高功宣衛靈咒。
　　五星高耀，瑞氣飛浮。元始集神，天地交周。玉符寶節，嘯命微幽。擲火揚威，奸凶無留。萬魔振伏，紛葩卻消。摧怪滅惡，道炁周流。神光照夜，陰翳俱收。萬神降格，扇景乘飈。草生咸遂，惠遍神州，和與道合真。
　　舉，鳴法鼓二十四通。
　　高功發爐。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇天帝天真，當召此間土地里域，真官正神。臣今晚朝，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟之誠，速達徑御至真無極大道、三清上聖、昊天玉皇上帝御前。
　　請稱法位。
　　具位臣某與合壇官眾等，謹同誠上啟，虛無自然元始天尊，無極大道太上道君，太上老君，混元上德皇帝，太上開天執符御曆含真體道昊天玉皇上帝，紫微天皇大帝，中天北極大帝，聖祖上靈高道，九天司命保生大帝，后土皇地祇，元天大聖后，五福十神太一真君，三十二天帝君，三十六部尊經玄中大法師，東華、南極、西靈、北真、仙都、玉京、金闕、七寶、瑤臺、紫微上宮，靈寶至真明皇道君，上相上宰，上保上傅，三皇五帝，十一大曜星君，北斗七元星君，二十八宿星君，九宮十精太一君，北極四聖真君，扶桑大帝，暘谷神王，洞淵龍王，十洞五嶽，九江水帝，八海龍王，三河四瀆、五湖七澤、溪谷川源、五方行雨龍王，風雲雷電、陰陽主宰，府界縣境、諸廟神祇，城隍社令，三界應感，一切神靈。臣聞天經地緯，總萬化以無私；陰慘陽舒，運五行之有序。蓋神功之默定，表殊氣以成和。物得由庚，時惟大順。今某祇膺宸命，來領郡符，務寬厚以臨民，效忠勤而許國。驕陽肆沴，甘澤、嘉雪愆期，懼為政之過差，致厥殃之荐遘。竊惟眾教，具有真科，聿嚴省悔之修，夙露祈禳之請。臣等告盟之日，薦信以誠，凡預齋薰，益思蠲潔。況玆懇悃，敢不謄聞，爰有心詞，謹當宣奏。
　　宣詞。
　　按如詞言，具傾懇切。臣聞混元之教，先萬彙以化成；太始之尊，總百靈而制治。杳冥叵測，響答惟微。然薰禱之誠，仰千於覆燾；而芬馨之薦，敢怠於欽崇。茂祝殊勳，上崇睿算。以今晚朝，陞壇行道，請法眾等運玆初捻上香，願此香煙，騰空上徹，供養十方無上道寶天尊。臣等皈身、皈神、皈命，首體投地，以是捻香功德，上祝當今皇帝陛下。伏願丕圖日煥，聖壽山崇，導一氣以凝和，與四時而合序。條風塊雨，克成大有之年；璧月珠星，無爽太初之曆。罄九圍而俾乂，均萬國以同休。今故燒香，自皈依道尊大聖眾至真之德。得道之後，保天長存，和與道合真。
　　以今晚朝，陞壇行道，請法眾等運玆二捻上香，願此香煙，騰空上徹，供養十方無上經寶天尊。臣等皈身、皈神、皈命，首體投地，以是捻香功德，保扶郡守，逮及官聯。伏願天祐考祥，神綏戬穀，敦勤儉清廉之節，揚中和愷悌之風。飛雨隨車，洗旱塵於千里；栽花滿縣，洽康樂於庶民。今故燒香，自皈依經尊大聖眾至真之德。得道之後，永保長存，和與道合真。
　　以今晚朝，陞壇行道，請法眾等運玆三捻上香，願此香煙，騰空上徹，供養十方無上師寶天尊。臣等皈身、皈神、皈命，首體投地，以是捻香功德，溥祐庶民、逮及闔境。伏願邦閭靖謐，井邑乂寧，連甍消疫毒之災，百堵絕寇攘之害。春蠶倍稔，奉王賦以無虧；年穀常登，贍倉箱而有慶。今故燒香，自皈依師尊大聖眾至真之德。得道之後，永保　　長存，和與道合真。
　　唱方，懺方，命魔。
　　祈雨頌。
　　至道含元氣，陰陽育萬靈。下民多過犯，上帝降刑名。懇至勤朝懺，虔心悔杳冥。願當垂雨雪，灑潤遍無情。
　　三禮。
　　重稱法位。
　　具位臣某與合壇官眾等，謹同誠上啟，虛無三境至尊，十方醮筵列聖。臣聞萬彙生成，並資於妙道；百神政令，咸總於上靈。由精祓之所交，故淵通之至感。今某時暘滋亢，甘雨、瑞雪久愆，慮旱魃之為殃，致粢盛之失望。夤恭伸禱，尚未格於高明；怵惕興懷，罔敢遑於寤寐。寧避再三之黷，庶伸不二之誠，冀鴻造之曲迴，鑒丹衷之懇側。伏願月將離畢，沃潤遍於三農；雲不崇朝，灑澤周於合境。歲功有獲，地利無疆，溥洎懷生，俱蒙寶廕。上明天尊大慈之澤，下副臣等祈禱之誠，謹啟以聞。
　　舉，十二願。
　　舉，存神燒香。
　　高功復爐。
　　香官使者、左右龍虎君、侍香諸靈官，當令臣向來晚朝陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、三清上聖、昊天玉皇上帝御前。
　　知磬舉，出堂頌。
　　出戶，引至六幕堂。
　　道門科範大全集卷之十五竟
　　道門科範大全集卷之十六
　　廣成先生杜光庭刪定
　　靈寶祈求雨雪道場
　　三朝坐懺儀
　　附日用懺于后
　　臣眾等志心皈命東青西素、南丹北冥、四維上下、十方無極，太上靈寶天尊，扶桑大帝，暘谷神君，洞淵龍王，三河四海、九江水帝，十二河源、四瀆神君，興雲致雨、　　水府神仙，和諸。
　　禮足，虔誠懺悔。
　　臣眾等伏聞大鈞無象，普化育於群生；真宰不言，總栽成於庶彙。或陰陽之差序，致風雨之愆期。厥有祈求，必諧精感。今謹有某府州縣，以暘滋亢，嘉雨未霶，祈雪云嘉雪未敷。按三洞之沖科，吉蠲申禱；延九清之飈馭，欽翼致虔。齋心諒格於高穹，甘澤未諧於丕應。用臨清旦、午景、澄夕，祇罄丹衷。臣等志心皈身、皈神、皈命十方無極，太上靈寶天尊，扶桑大帝，暘谷神君，洞淵龍王，三河四海、九江水帝，十二河源、四瀆神君，興雲致雨、水府神仙諸靈官。伏願璿極儲休，瓊都降鑒，興油雲於六合，霈膏於九垓，降瑞雪於九霄，豐浸沃於農田，餘潤覃於蔬壤，百穀獲有年之望，黎民除艱食之憂，溥暨含靈，俱蒙道廕，得道之後，保天長存，和與道合真。
　　日用朝真懺儀。
　　啟白，啟堂頌。
　　唱禮十方。
　　禮足，各長跪懺悔。
　　臣法眾等志心皈身、皈神、皈命十方無極，太上靈寶天尊。伏願混元設教，常清靜以為宗；穹極享誠，非精純而不格。將感通於上聖，先蕩滌於纖瑕，遵奉典彝，許容懺悔。今皇帝仁心周物，孝道格天，丕變太平之風，獨立無過之地，懼萬方之有罪，常引咎以興言，視四海之為家，每責躬而軫念，尚虞闕誤，咸冀釋除。身口意之所萌，一歸妙道；神氣形之相守，永保長生。下逮群元，共臻丕祐。臣等稽首禮謝無上至真三寶。
　　道門科範大全集卷之十六竟
　　道門科範大全集卷之十七
　　廣成先生杜光庭刪定
　　靈寶祈求雨雪道場儀
　　設醮行道
　　法事陞壇如式。
　　都講舉，各禮師存念如法。
　　高功宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翕，和與道合真。
　　都講舉，嗚法鼓二十四通。
　　高功發爐。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日
　　香官，各三十六人出。出者嚴裝顯服，冠帶垂纓，關啟玄壇土地，方域神真。臣今設醮行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟之誠，速達徑御太上無極大道、三清上聖、昊天玉皇上帝御前。
　　請稱法位。
　　具位臣某與合壇官眾等，謹同誠上啟，虛無自然元始天尊，無極大道太上道君，太上老君，混元上德皇帝，太上開天執符御曆含真體道昊天玉皇上帝，紫微天皇大帝，中天北極大帝，聖祖上靈高道，九天司命保生大帝，后土皇地祇，元天大聖后，五福十神太一真君，三十二天帝君，三十六部尊經玄中大法師，東華、南極、西靈、北真、仙都、玉京、金闕、七寶、瑤臺、紫微上宮，靈寶至真明皇道君，上相上宰，上保上傅，三皇五帝，十一大曜星君，北斗七元星君，二十八宿星君，九宮十精太一君，北極四聖真君，扶桑大帝，暘谷神王，洞淵龍王，十洞五嶽，九江水帝，八海龍王，三河四瀆、五湖七澤、溪谷川源、五方行雨龍王，風雲雷電、陰陽主宰，府界縣境、諸廟神祇，城隍社令，三界應感，一切神靈。臣聞至道先天，高真起教，著名萬象，覆育群生。忱辭既達於嚴恭，洪造必垂於昭應。今某以祇膺綸命，夤奉邦條，務清儉以愛民，效公忠而許國。屬以蘊隆為沴，優渥未霑，夙禱高穹，冀臻靈感，謝云果臻靈感。琅函發蘊，誦微妙之真文；瑤席陳儀，具芳馨之美薦。披迎飛從，欽想層靈。伏願虎節龍旂，暫出鴻濛之境；雲軿鶴馭，少臨祕邃之宮。鑒其顯若之孚，飲此菲然之禮，庶誕膺於景福，普垂祐於蒼黔。臣等無任瞻天望聖激切延請之至，奉迎大駕。
　　降聖，上茶，初獻，散花。
　　各稱法位。
　　具位臣某等，謹同誠上啟，虛無三境至尊，三界醮筵列聖，咸望洪慈，洞開明鑒。臣聞太極函三，闢兩儀於恍惚；輕清得一，著列象於昭回。握璿璣而運五行，震風霆而均四序，裁成庶彙，陶育群生，雖真筌垂造化之私，然俗諦有陰陽之患。今某以久愆大潤，將害嘉生，惕厲省躬，憂勞軫念，夙按熏崇之範，聿申懇禱之誠，冀慈衛以丕周，雨云：果霶霜而普洽。雪云：果睍銷而普洽。嚴科備舉，馨醮嗣陳，庸祇迓昭答於天休，庶保康於庬俗。臣等叨承教典，獲預關行，設醮詞誠，謹當宣奏。
　　宣詞。
　　按如詞旨，備切至忱。仰惟三境高尊，九清上聖，紫極炳靈之列曜，丹臺無鞅之飛仙，下濟威光，俯飲丹懇。伏願珠躔順軌，玉燭均調，陰陽和而風雨時，祥祉臻而妖氛息。提封千里，永治於康年；比屋萬家，各諧於安堵。覃均動植，俱遂生成。臣等無任懇切之至，再拜上香，酒陳亞獻。
　　奏樂。
　　臣謹重誠上啟五嶽真聖，四瀆神祇，福地靈曹，名山主宰，興雲致雨，一切威靈。伏以博厚推尊，方輿宅聖，或中分於洞府，或高配於星躔，蓄泄風雲，均調雨露，幽贊明君之化，輔承宰制之功，凡屬含生，溥膺嘉祐。今某伏為當境，偶愆時雨，久亢常暘，夙露誠祈，冀、果臻精感。修壇蕆事，已告於釐成；馨醮陳儀，載蠲於嚴格。伏惟陰陽主宰，嶽瀆柔祇，洞天紫府之靈官，福地名山之列聖，上符真貺，下濟斯民。然願守禦安寧，井閭綏靖，畎畝常豐於潤澤，倉箱永贍於資儲，矧伊動植之微，盡荷霑濡之惠。臣等無任恭虔，酒陳終獻。
　　奏樂。
　　臣謹重誠上啟扶桑大帝，暘谷神君，洞淵龍王，九江水帝，四瀆源王，三河四海、十二河源、溪江川海、下元主宰，興雲致雨，水府威靈。伏以包天帶地，聿彰潤下之功；習坎盈科，式協至柔之德。極洪深而莫測，亘汗漫以難窮。靡宅仙游，曷明善利，總陞沉而效職，一禍福以承天。有感必通，無幽不燭。今某以時暘作沴，天澤愆期。休惕之心，匪遑於夙寤；懇祈之素，冀格於靈通。精齋具薦於殊熏，淨醮式嚴於丕享。伏惟四溟至聖，百穀神王，盡鱗屋之幽潛，率龍宮之邃密，暫辭貝闕，來降真庭。歆玆菲薄之修，鑒此精誠之禱，密扶穹昊，溥祐蒼黔。正令順時，合五行而有序；興雲致雨，澤萬物於無方。農田酬未耜之勞，境邑荷豐禳之賜。臣等無任再三懇禱之至，誠惶誠恐，稽首再拜，奠湯。
　　嘆道，宣疏。
　　臣謹重誠上啟太上三清，昊天玉皇上帝，九品高真，十方上聖，諸天諸帝，真經真師，周天列宿，海嶽龍神，三界應感，一切真靈。今則醮禮既陳，齋誠已達，靈音罷奏，仙範停宣。塵境喧凡，久駐飈輪之駕；雲霄杳邈，將迴丹漢之居。延百福於豐年，保三登於歲序。臣與醮官等，無任攀戀望恩激切奉辭之至，誠惶誠恐，稽首再拜，奉辭大駕。
　　舉，送神頌。
　　舉，存神燒香。
　　高功復爐。
　　香官使者、左右龍虎君、侍香諸靈官，當令臣向來設醮之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達俓御至真無極大道、三清上聖、昊天玉皇上帝御前。
　　知磬舉，出堂頌。
　　出戶，引至六幕堂。
　　道門科範大全集卷之十七竟
　　道門科範大全集卷之十八
　　廣成先生杜光庭刪定
　　靈寶祈求雨雪拜章儀
　　夕景行道
　　法事陞壇如式。
　　舉，各禮師存念如法。
　　高功宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙訪，和與道合真。
　　鳴法鼓二十四通。
　　高功發爐。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今建壇行道，謹奉為入意，其諸情悃，已錄告聞，願得太上十方至真道炁，靈寶瑞光下降，流入臣等身中，令臣所啟之誠，速達徑御至真無極大道、三清上聖、昊天玉皇上帝御前。
　　請稱法位。
　　具位臣某與合壇官眾等，謹同誠上啟，虛無自然元始天尊，無極大道太上道君，太上老君，混元上德皇帝，太上開天執符御曆含真體道昊天玉皇上帝，上宮紫微天皇大帝，中天北極紫微大帝，聖祖上靈高道，九天司命保生天尊大帝，承天效法厚德光大后土皇地祇，元天大聖后，五福十神太一真君，三十三天帝君，東華、南極、西靈、北真、仙都、玉京、七寶、瑤臺、紫微上宮，靈寶帝君明皇道君，三十六部尊經玄中大法師，上相上宰，上保上傅，三皇五帝，十一大曜星皇君，天地水三官，北斗七元星君，二十八宿星君、九宮十精太一真君，北極四聖真君，水府扶桑大帝，暘谷神君，洞淵龍王，十洞五嶽，九江水帝，八海龍王，三河四海、五湖七澤、溪谷川源、名山洞府、靖廬福地，五方行雨龍王，風伯雨師、雷公電母、雲煙將吏，府界縣境、諸廟福神，三界應感，一切真靈。臣聞清靜希微，字之曰道；陰陽舒慘，本之於天。惟天故能佑下民，惟道故能育萬物。以時愆潤澤，民困焦枯，祇祓琳宮，□嚴挂席。按真科於三洞，下真馭於九清，昭俟真休，冀諧精感，謝云昭荷靈休，亟諧精感。今則告祈畢事，拜表言功，臣等皈身、皈神、皈命太上無極大道，三界威靈。伏願俯垂慈鑒，上至無極道前。
　　唱，禮十方。
　　臣聞高明之應，雖曰無聲；博覆之私，允彰不宰。蓋玄虛之至教，著禳禬之沖科。蠲被宜先，精純斯達，盪除災沴，和正陰陽。或歲偶炎烘，或時逢飢饉，儻傾誠禱，必荷靈休。今為當境，以氣序愆常，雨暘靡若，欽修妙蘊，祇款寥旻，冀上聖之矜憐，霈湛恩而均注；祈雷云：冀瑞色之浮空，總農田之沃潤；謝雨云：果上聖之矜憐，霈湛恩而均注；謝雷云：果上聖之垂恩，降祥□而沃潤。惠霑合境，澤被群元。臣等叨預齊熏，克周容典，尚慮敷宣謬誤，持誦遣忘，積此過九，懼招冥譴。敢惻躬而謝咎，祈善貸以推慈，廣宥前非，會臻丕貺。然願權衡順合，舒慘適時，副郡邑之傾虔，總黔黎之樂業，禍沉九地，福及十方。稽首禮謝無上至真三寶。
　　道門科範大全集卷之十八
　　道門科範大全集卷之十九
　　廣成先生杜光庭刪定
　　文昌注祿拜章道場儀
　　啟壇行道
　　法事陞壇如式。
　　都講舉，各禮師存念如法。
　　高功宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　鳴法鼓二十四通。
　　高功發爐。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今靜夜，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟之誠，速達俓御至真無極大道、三清上聖、昊天玉皇上帝御前。
　　請稱法位。
　　具位臣某與臨壇官眾等，謹同誠上啟，太上虛無自然元始天尊，次啟九皇九天上帝，三十六大天帝，三十二天天帝，諸天上帝，紫微、太微垣帝座星君，五帝，三元上真，三十六部尊經玄中大法師，十一大曜星君，北斗南辰星君，二十八宿星君，東璧文章星君，七星賢良真君，十二宮神真君，文昌星君，三台星君，進賢星君，少眾星真君，圓穹星宿真君，上清太微南朱文昌真人，太上九氣文昌宮仙官，建生星斗真君，青城山九天丈人真君，潜山九天司命真君，廬山九天採訪使者真君，五嶽聖帝，四瀆源王，司祿主者，職貢舉真君，英顯武烈忠祐廣濟王，貢舉掌籍考校官屬，道德應感，一切真靈。臣等今故燒香，願以是功德，上為宗廟先靈、天子王侯、土地寮屬、經籍度師、隱居山林嚴棲學真之士，同學之人，醮官某等家億曾萬祖、父母師長、九親姻族，天下人民、飛行蠢動、一切眾生，今故燒香，皈身、皈神、皈命太上十方靈寶自然至真無極大道。惟乞原赦前世今生，生死宿對，重過得免，離三惡、五道、十苦、八難、九厄之中。願臣等心智開明，凡所云為，永與道合。所啟靈感，上御至真无極道前。
　　唱方，懺方。
　　臣法眾等，志心皈身、皈神、皈命十方無極大道，太上靈寶天尊。以今建壇，焚香懺悔。臣聞率性為道，本無愚智之殊；因物而遷，斯有聖凡之別。儻改過而不憚，則入道以何難。以今醮官某等，爰從歷生，至于今日，有高明之智而為物所蔽，有玄虛之體而為情所昏，一性不能存存，五官從而擾擾，惡因以積，善益以微，事親不誠，制行不果，昧清心而應物，每縱欲以恣情，文過飾非，見利忘義，以刻薄之行而背師訓，以褊淺之見而謗真風，意循回邪，行多隱僻，蔽人之善而揚人之惡，護己之短而矜己之長，詬嫚真靈，凌蔑長上，辱人求勝，逞志作威，稔三業之愆，積六根之罪。或錄於三官、九府，或書於五帝、四司。今則啟靈寶之仙科，駐行宮於淨宇，對列聖而懺謝，體妙道以操修。伏願眾聖垂慈，洪恩普宥，削咎愆於既往，斷惡果於將來，洗身器而一新，復性根之無染，開發群心之用，恪奉三寶之尊，小臣之關奏感通，醮者之祈求必獲，恩均動植，福遍幽冥。臣等稽首禮謝無上至真三寶。
　　三禮。
　　重稱法位。
　　具位臣某等，謹同誠上啟，洞真自然元始天尊，洞玄大道玉宸道君，洞神大道混元老君，昊天玉皇上帝，南極天皇大帝，北極紫微大帝，后土皇地祇，一切明皇道君，七曲山司祿主者，職貢舉真君，主掌桂籍侍從官屬，一切威靈。臣聞妙道無名，泊兮天地之始；強名曰大，泛兮品物之歸。為之始則周流而不見其終，為之歸則作成而各遂其性，帝運希夷之道，神贊生成之權，沐上帝之陶甄，亦明神之輔相。此兩儀所以有不宰之德，而明神所以立裁成之功。醮官某等，叨大帝之生成，荷明神之化育，磨礲鈍質，斲削庸材，欽承造物之洪鈞，導迎威靈之敷佑，夙開壇席，仰格高真，仗玄門祭灑之官，致寸心願仕之懇。況奉精款，敢不上聞，爰有心誠，謹當宣奏。
　　宣詞。
　　諦觀詞語，灼見誠衷。方注想於靈壇，諒潜通於真域。爐馥達心香之杳，雲衢緲仙仗之臨，森寶座於淨筵，散玉花於靈境。恩惟三清上聖，十極高尊，玄中大法師，靈寶至真，俯賜矜憐，誕垂昭應，敕監察曹屬、侍經威神、里域真官、城隍社令，同心協德，營衛壇場，肅清內外，滌蕩妖魔。使臣等氣定神凝，思念立感，啟奏上達，齋功克諧。臣等誠惶誠恐，頓首再拜，謹啟以聞。
　　舉，十二願。
　　舉，存神燒香。
　　高功復爐。
　　香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭筵，傳臣向來所啟之誠，速達俓御至真無極大道、三清上聖、昊天玉皇上帝御前。
　　知磬舉，出堂頌。
　　出戶，引至六幕堂。
　　道門科範大全集卷之十九竟
　　道門科範大全集卷之二十
　　廣成先生杜光庭刪定
　　文昌注祿拜章道場儀
　　清旦行道
　　法事陞壇如式。
　　都講舉，各禮師存念如法。
　　高功宣衛靈咒。
　　青陽虛映，耀日回靈。神虎辟邪，飛天流鈴。摧奸滅試，萬魔束形。九微迴道，八威攝精。千真校錄，三元蕩清。左嘯中黃，右策六丁。七轉八合，周旋天經。聖化巍巍，大道興行。慶雲流布，合景黃庭，和與道合真。
　　舉，鳴法鼓二十四通。
　　高功發爐。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今清旦，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟之誠，速達俓御太上無極大道、三清上聖、昊天至尊玉皇上帝御前。
　　請稱法位。
　　具位臣某與合壇官眾等，謹同誠上啟，太上虛無自然元始天尊，玉晨大道靈寶天尊，萬天，教主道德天尊，昊天至尊玉皇上帝，南極天皇大帝，北極紫微大帝，后土皇地祇，聖母元君，三十六天天帝，三十二天天帝，諸天上帝，五帝，三元上真，三十六部尊經玄中大法師，十一大曜星君，北斗南辰星君，二十八宿星君，東璧文章星君，七星賢良星君，十二宮神真君，文昌星君，三台星君，進賢星君，少眾星真君，圓穹星宿真君，上清太微南朱文昌真人，太上九氣文昌宮仙宮，建生星斗真君，青城山九天丈人真君，潜山九天司命真君，廬山九天採訪使者真君，五嶽聖帝，四瀆源王，司祿主者，職貢舉真君，英顯武烈惠祐廣濟王，貢舉掌籍考校官屬，道德應感，一切真靈。臣聞陶成萬物，孰窺道德之頁；總轄群倫，難議幽冥之宰。況貴賤之階品，係儒士之屈伸，建百官而古今謂之天工，章五服而聖賢屬之天命。將以允諧庶績，分理兆民，翊扶道德之權，輔導幽冥之政。醮官某自揆凡庸之質，均蒙化育之恩，業儒術以操修，冀科名之利達，蠲明誠意，敬設華壇，時當蕆事之初，儀舉告真之始。今則夜漏已盡，晨曦漸昇。雲路澄明，咸徯飄颻之諦；煙壇凝靄，共瞻粹穆之容。羽儀鸞，儒冠立鵠，載揚仙範，仰格真靈，庶憑悃愊之戀，以致祈求之懇。臣某棲身道境，委質玄階，達濁世之傾虔，導洪恩之流布。況奉詞款，敢不上聞，爰有心誠，謹當宣奏。
　　宣詞。
　　諦詳詞語，灼見誠心，上聖卑其聽於杳冥之間，凡庸盡其性於恍惚之際。既幽冥之交格，宜祈懇之克諧，庶幾蕞爾之軀，獲被霈然之澤，續騰芬馥，俯薦翹懃。臣聞有物混成，特先於天地；其名不去，長闖於古今。證之者曰聖曰神，玩之者觀妙觀徼。廓為梵氣，孰議根元。惟以清、以寧、以靈，理齊一貫；凡有能、有為、有守，義許同歸。原此道之流行，係一人之明哲。以今清旦，陞壇行道，請法眾等運玆初捻上香，願此香煙，騰空俓上，供養洞真自然元始天尊，洞玄大道玉宸道君，洞神大道混元老君，昊天玉皇上帝，一切明皇道君。臣等皈身、皈神、皈命，首體投地，以是捻香功德，上祝當今皇帝。伏願福與天而無盡，德並日以俱新，功濟生靈，恩均動植，百蠻面內，萬國歸仁，播混元清靜之風，鼓大道中和之化，俊良登用，姦充潜消。今故燒香，自皈依道尊大聖眾至真之德。得道之後，保天長存，和與道合真。
　　臣聞三十六部玄言，超凡立道；千億無量勝論，出慾演真。燦典籍於璧星，出圖書於河洛，說不說之理，窮無窮之端，啟道重玄，敷揚眾妙，鋪張混元之祕，發露聖神之心。際此妙緣，敢忘報本。以今清旦，陞壇行道，請法眾等運玆二捻上香，願此香煙，騰空俓上，供養太上三尊玉帝大帝，說法演教高真。臣等皈身、皈神、皈命，首體投地，以是捻香功德，歸流醮官某家九玄七祖、滯魄幽魂。伏願蕩滌罪根，達朱陵而開度；超昇道岸，遊仙闕以逍遙。流慶緒以源源，熾遺芳而燁燁，見在尊親，同霑利樂。伏願黑書削咎，青簡延齡，復道性之昭明，介純禧而安逸。今故燒香，自皈依經尊大聖眾至真之德。得道之後，昇入無形，和與道合真。
　　臣聞玄之又玄、大而化之謂之聖，道非常道，神而明之存乎人。爰自一以分三，孰函三而為一，必資證入之妙，以暢希夷之風。玆儼儒冠，仰延真馭。以今清旦，陞壇行道，請法眾等運玆三捻上香，願此香煙，騰空俓上，供養三境元尊至聖諸君、上靈傳教度人眾聖。臣等皈身、皈神、皈命，首體投地，以是捻香功德，歸流醮官某等，標名祿籍，增算壽書，沐三境之垂光，荷千真之錫祐，災殃蕩滅，福祉駢臻。今故燒香，自皈依師尊大聖眾至真之德。得道之後，永保長存，和與道合真。
　　唱方，懺方，命魔，三啟，三禮。
　　重稱法位。
　　具位臣某與合壇官眾等，謹同誠上啟，太上無極大道，三境至尊，昊天玉皇上帝，十方大聖，三十六部尊經玄中大法師，靈寶眾真，五帝三官，圓穹玄象，天曹一切靈仙，洞天嶽瀆聖眾，司祿主者，職貢舉真君，掌籍考校官屬，道德應感，一切真靈。臣聞道法自然，合大和而普濟；上善若水，凡有欲以必從。默推降監之端，灼有相因之理。竊惟好德居五福之一，積善為成名之先。若泉之有源，若木之有本。是以上天所畀，必稔之以好德之因；明神所臨，必導之以積善之路。醮官某夙承道化，幸沐真風，知作德以開致福之源，念積善以立成名之本。懼夙愆之障礙，撫弱質以兢惶。是用啟玉笈之真科，延仙都之飈馭，惟冀上天錫智，明神啟衷，作德而魔障不侵，為善而惡緣不奪，享備身之五福，遂兼濟之夙心，舉家之長少蒙休，闔會之簪紳同享。尚慮醮官某等，爰從上世，逮及今生，或三業之成愆，或六根之積惡，或在日宮月府而未貸，或在天曹地司以未原，並冀赦除，普蒙恩宥。東華青簡，南極丹書，紀積善之因，錫榮華之慶，所祈進達，獲契情誠，先亡離苦以昇天，見在延齡而增福，普均蠢動，咸遂生成，上明天尊化育之慈，下副臣等歸誠之願，謹拜啟以聞。
　　知磬舉，十二願。
　　舉，存神燒香。
　　高功復爐。
　　香官使者、左右龍虎君、侍香諸靈官，當令臣向來早朝陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達俓御至真無極大道、三清上聖、昊天玉皇上帝御前。
　　舉，出堂頌。
　　出戶，引至六幕堂。
　　道門科範大全集卷之二十竟
　　道門科範大全集卷之二十一
　　廣成先生杜光庭刪定
　　文昌注祿道場儀
　　臨午行道
　　法事陞壇如式。
　　都講舉，各禮師存念如法。
　　高功宣衛靈咒。
　　丹靈朱火，炎霞激風。赤輪剛運天光八衝。迸威包羅，交變萬方。流金豁落，群魔滅蹤。辟奸破妖，明耀元功。金符召制，躡雲策龍。謠歌慶會，散花太空。神化宜運，四極安隆。伏御帝前，罔有不恭，和與道合真。
　　舉，鳴法鼓二十四通。
　　高功發爐。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今臨午，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟之誠，速達俓御太上無極大道、三清上聖、昊天玉皇上帝御前。
　　請稱法位。
　　具位臣某與合壇官眾等，謹同誠上啟，太上虛無自然元始天尊，次啟九皇九天上帝，三十六天天帝，三十二天天帝，諸天上帝，紫微、太微垣帝座星君，五帝，三元上真，三十六部尊經玄中大法師，十一大曜星君，北斗南辰星君，二十八宿星君，東璧文章星君，七星賢良真君，十二宮神真君，文昌星君，三台星君，進賢星君，少眾星真君，圓穹星宿真君，上清太微南朱文昌真人，太上九氣，文昌宮仙官，建生星斗真君，青城山九天丈人真君，潜山九天司命真君，廬山九天採訪使者真君，五嶽聖帝，四瀆源王，司祿主者，職貢舉真君，英顯武烈忠祐廣濟王，貢舉掌籍考校官屬，道德應感，一切真靈。臣聞徧覆包函，運玄功而莫測；聰明正直，贊道化於無窮。惟至大，故為群品之所依；惟至神，故為凡庸之所託。自樸散而為器任官，必惟其人，善人為不善之師，才士為不才之養。醮官某安居濁俗，業習儒冠。執古御今，以侍熙朝之網羅；研精覃思，以應有司之科目。念得失之有命，知富貴之在天。求而弗獲者，下愚夙障之纏；感而必從者，至真大慈之澤。是用伸虔祈之素悃，啟太上之靈科。望閶闔於杳冥，神游玉陛；散芳馨於寥廓，默想金容。臣等奉寶籙之玄文，宣瓊京之至教，屬玆傾懇，當為申騰，臨午詞誠，謹當宣奏。
　　宣詞。
　　諦觀詞語，灼見至誠。諒上聖之垂憐，眷此心之輸款，赦過尤而冰釋，錫祿算以川增，載馥爐薰，俯伸丹悃。臣聞域中四大，而王與其尊；洪範九疇，而皇建其極。賢能資之以登用，人民賴之以安寧。以今臨午，陞壇行道，請法眾等運玆初捻上香，願此香煙，騰空俓上，供養太上三境至尊，無極道寶。臣等皈身、皈神、皈命，首體投地，以是捻香功德，上祝當今皇帝。伏願壽若南山，福如巨海。兵戈偃息，大一統以無疆；海宇乂寧，占五星之同色。賢士不遺於草野，俊民成覲於清光，錫福庶民，阜成萬彙。今故燒香，自皈依道尊大聖眾至真之德。得道之後，保天長存，和與道合真。
　　臣聞濁世大恩，無如生育之重；凡人遺體，固宜論報之難。此身因之以有為，此道賴之而有立。以今臨午，陞壇行道，請法眾等運玆二捻上香，願此香煙，騰空俓上，供養太上瓊樓玉檢，一切經寶。臣等皈身、皈神、皈命，首體投地，以是捻香功德，歸流今辰醮官某家，資度億曾萬祖，九世先靈。伏願鍊沐神魂，超出群迷之徑；滌除愆咎，別生景福之天。入希夷門，斷輪迴路，光生閥閱，慶流子孫，見在尊親，同霑利樂。伏願真氣集而盛充，谷神全而和暢，福基愈固，壽算增延。今故燒香，自皈依經尊大聖眾至真之德。得道之後，昇入無形，和與道合真。
　　臣聞祿豈徒致，致之必有其基；名豈徒成，成之必有其本。祿以善積而始致，名因德修而及成。以今臨午，陞壇行道，請法眾等運玆三捻上香，願此香煙，騰空俓上，供養太上玄都瑤闕證真，一切師寶。臣等皈身、皈神、皈命，首體投地，以是捻香功德，歸流醮官某。伏願天啟智能，神扶德業，俾善功之山積，致科名之鼎來。除已往之愆，集有餘之慶。所有行年之上、命運之中，或暗曜臨身，或默符加運，或值運元之衝破，或當氣本之衰微，上願各沐玄休，仰承道廕，變凶為吉，注祿延齡。今故燒香，自皈依師尊大聖眾至真之德。得道之後，永保長存，和與道合真。
　　唱方，懺方，命魔，三啟，三禮。
　　重稱法位。
　　具位臣某與合壇官眾等，謹同誠上啟，太上無極大道，三境至尊，昊天玉皇上帝，十方大聖，三十六部尊經玄中大法師，靈寶眾真，五帝三官，圓穹玄象天曹一切靈仙，洞天嶽瀆聖眾，司祿主者，職貢舉真君，掌籍考校官屬，道德應感，一切真靈。臣聞高者下者，皆妙道之委形；生之畜之盡一元之沖氣。道寔一元之祖，孰測其神；人處兩儀之中，獨鍾其秀。雖曰九流之異，俱禀五行之和。或星宿儲精，或山川孕粹，寔資造化之陶治，以為道德之塤箎。賦以英靈，界之妙用，渾若樸而曠若谷，事善能而動善時，所以立政教於庶民，發中和於萬國。醮官某託玄功之橐籥，荷造化之胚胎，洪恩未報於涓埃，浮世虛叨於歲月，願應明時之舉，以酬平日之心，每懼業障洪深，福緣鮮薄，恭致齋明之醮，夙開蠲潔之壇，憑妙範以薦誠，藉爐熏而致懇。伏願九清垂盻，列聖流光，憫以洪慈，開以大宥。所有醮官某，爰從歷劫，逮及今生，不悟正真，罔知經戒，縱情恣慾，背義為非，積惡甚多，擢髮難數，譴逮先祖，殃流後昆。今投解謝之門，冀得自新之路，未赦者蒙赦，未原者蒙原，應其干祿之心，聽其歸誠之願，變災衰之運，為吉慶之期。丹桂高科，遂生平之素志；黃耆鮐背，與盛世以同休。均福利於群生，覃恩光於八極，上明天尊大慈之澤，下副臣等歸命之誠，謹拜啟以聞。
　　知磬舉，十二願。
　　舉，存神燒香。
　　高功復爐。
　　香官使者、左右龍虎君、侍香諸靈官，當令臣向來臨午陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達俓御至真無極大道、三清上聖、昊天玉皇上帝御前。
　　舉，出堂頌。
　　出戶，引至六幕堂。
　　道門科範大全集卷之二十一竟
　　道門科範大全集卷之二十二
　　廣成先生杜光庭刪定
　　文昌注祿道場儀
　　晚朝行道
　　法事陞壇如式。
　　都講舉，各禮師存念如法。
　　高功宣衛靈咒。
　　五星高耀，瑞氣飛浮。元始集神，天地交周。玉符寶節，嘯命微幽。擲火揚威，奸凶無留。萬魔振伏，紛葩卻消。摧怪滅惡，道炁周流。神光照夜，陰翳俱收。萬神降格，扇景乘飈。群生咸遂，惠遍神州，和與道合真。
　　鳴法鼓二十四通。
　　高功發爐。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今靜夜，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟之誠，速達俓御至真無極大道、三清上聖、昊天玉皇上帝御前。
　　請稱法位。
　　具位臣某與合壇官眾等，謹同誠上啟，太上虛無自然元始天尊，次啟九皇九天上帝，三十六天天帝，三十二天天帝，諸天上帝，紫微、太微垣帝座星君，五帝，三元上真，三十六部尊經玄中大法師，十一大曜星君，北斗南辰星君，二十八宿星君，東璧文章星君，七星賢良真君，十二宮神真君，文昌星君，三台星君，進賢星君，少眾星真君，圓穹星宿真君，上清太微南朱文昌真人，太上九氣，文昌宮仙官，建生星斗真君，青城山九天丈人真君，潜山九天司命真君，廬山九天採訪使者真君，五嶽聖帝，四瀆源王，司祿主者，職貢舉真君，英顯武烈忠祐廣濟王，貢舉掌籍考校官屬，道德應感，一切真靈。臣聞混元立道，納品彙於洪鈞；列聖分司，輔陶成之大德。森羅列宿，下應中華。紫微太微，則主張於賢能；南極北極，則注擬於爵祿。東璧實圖書之府，南星列賢良之宮，貴賤有司，壽命有局，總轄係天中之宰，贊行則地上之神，泰山兼官職之曹，七曲持貢舉之柄。高卑玄用，綱紀交參，登庸俊良，輔翊邦政。見天人之迭應，知幽顯之相資，格太和於生靈，用潜扶於梵氣。豈特屬皇朝之重典，抑亦為上帝之玄機。醮官某叨大道之陶甄，荷明神之廕祐，冀成名於當世，庶行己於盛時，上報洪恩，下據素志，仗霞衣之淨侶，開雲笈於靈壇，洗心棲神，祈天請命。臣致身真宇，闡教人間，當關達於齋禋，式廣宣慈澤，況奉精款，敢不上聞，靜夜詞誠，謹當宣奏。
　　宣詞。
　　諦觀詞語，灼見至誠。所以告真者，曲盡其方寸之勤；所以獲祐者，必應其祈求之願。續騰芬馥，俯罄精虔，注想彌深，仰祈昭鑒。臣聞太清演教，貴虛靜以為心；尼父宣猷二本中庸而率性。扇玄風於柱下，傳奧旨於洙濱。惟皇天未喪斯文，致聖道不斷如帶。隆玆至教，允屬明君。以今靜夜，陞壇行道，請法眾等運玆初捻上香，願此香煙，騰空俓上，供養洞真自然元始天尊，洞玄大道玉宸道君，洞神大道混元老君，太上昊天玉皇上帝，一切明皇道君。臣等皈身、皈神、皈命，首體投地，以是捻香功德，上祝當今皇帝。伏願一德彌隆，皇極永建，黔首悉沾於化雨，青衿咸沐於教風。耳目股肱，俱星辰之鍾秀；左右前後，皆嶽瀆之降神。壽齊箕翼之遐，福等岡陵之固。今故燒香，自皈依道尊大聖眾至真之德。得道之後，保天長存，和與道合真。
　　臣聞寶珠垂黍，敷妙法以難思；玉局傳經，演真詮之至正。耀先天之法炬，燭羣品之迷途。眷玆入道以超凡，必念此身之所本。以今靜夜，陞壇行道，諸法眾等運玆二捻上香，願此香煙，騰空俓上，供養虛無三境至尊，昊天玉皇上帝，一切明皇道君。臣等皈身、皈神、皈命，首體投地，以是捻香功德，歸流醮官某家，九玄七祖，歷世宗祧。伏願罪業冰消，性根月朗，逍遙三界之境，遨遊士寶之林，垂福祿於後昆，覃榮光於來裔，見在尊親，同霑利樂。伏願真元愈固，永延南極之齡；福祉駢臻，長荷太清之廕。今故燒香，自皈依經尊大聖眾至真之德。得道之後，永保長存，和與道合真。
　　臣聞鋪張道妙，必資德道之上真；敷暢玄風，允賴重玄之至聖。察群倫之根品，應凡俗之純誠。位間天人，理通幽顯。以今靜夜，陞壇行道，請法眾等運玆三捻上香，願此香煙，騰空俓上，供養道經師寶天尊，昊天玉皇上帝，一切明皇道君。臣等皈身、皈神、皈命，首體投地，以是捻香功德，歸流醮官某等。伏願恩覃六趣，澤及四生，萬靈共慶於三登，四海悉臻於五福。升法橋於道岸，咸兔輪迴；頒符命於幽扃，普蒙開度。伏願醮官某，惡緣斷絕，善果圓成，或寸長之可書，俾榮名之成遂，庶推廣濟，仰答陶甄。今故燒香，自皈依師尊大聖眾至真之德。得道之後，永保長存，和與道合真。
　　唱方，懺方，命魔，三啟，三禮。
　　重稱法位。
　　具位臣某與合壇官眾等，謹同誠上啟，太上无極大道，三境至尊，昊天玉皇上帝，十方大聖，三十六部尊經玄中大法師，靈寶眾真，五帝三官，圓穹玄象天曹一切靈仙，洞天嶽瀆聖眾，司祿主者，職貢舉真君，掌籍考校官屬，道德應感，一切真靈。臣聞皇天無親，惟善人之是與；明道若昧，貴上士之勤行。金口所傳，瓊編攸著，是知成己以成物，率本於誠明；有德必有言，皇由於操履。蓋士之學也為道，而道之傳也以文。儻行有餘而學文，則文不浮於實行，惟文行之兩勝，宜事業之有光。斯古今以得賢為難，而明哲以知人為病，諒高真之所祐，必文行之相符。醮官某為儒家者流，學聖人之道，質性昏塞，操守卑凡，知道之在我而見之不明，知行之難成而行之不力，耗耳目以逐末，弊精神而背真，致黑簿之多愆，歎雲程之尚阻。今則皈依大道，自悔前非，履百行以無矜，存一真而克己，以為干祿之本，以為事天之儀，仰冀真慈，俾諧志願，錫以超騰之翼，啟其經濟之圖。臣某謹為考仙範於琅函，露天章之雲篆，關申三界，懺謝十方，注想陳詞，依時行道。燈然法炬，燭昏暗以流光；香達誠衷，徹虛無而昭格。伏願玄都紫府，金闕玉京，萬聖垂覆祐之慈，千真播護持之澤，敕下三境，普告諸天，降福延齡，除災滅障，上解宿曜十二次舍之厄，下禳九宮八卦分野之災，一切積殃，無邊重譴，前冤往債，故殺誤傷，三業六根，縱溢過犯，因今懺悔，咸乞蕩除，使冀科名，早諧利達。上願聖祚享無疆之曆，皇圖膺不拔之基，兵革不興，邊烽罷做，旱蝗不作，休徵來臻。俯冀七祖超升，九幽罷對，五苦齊登於道岸，三途俱沐於玄風，大霈恩光，普均品彙，上明天尊大慈之澤，下副臣等歸命之誠，謹啟以聞。
　　知磬舉，十二願。
　　舉，存神燒香。
　　高功復爐。
　　香官使者、左右龍虎君、侍香諸靈官，當令臣向來靜夜陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達俓御至真无極大道、三清上聖、昊天玉皇上帝御前。
　　舉，出堂頌。
　　出戶，引至六幕堂。
　　道門科範大全集卷之二十二竟
　　道門科範大全集卷之二十三
　　廣成先生杜光庭刪定
　　文昌注祿拜章道場儀
　　祝神行道
　　法事陞壇如式。
　　舉，各禮師存念如法。
　　高功宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　鳴法鼓二十四通。
　　高功發爐。
　　無上三天玄元始三炁，太上五靈老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今陞壇行道，謹奏為入意，其諸忱悃，已錄告聞，願得太上十方正真道炁，靈寶瑞光下降，流入臣等身中，令臣所啟之誠，速達徑御太上无極大道、三清上聖、昊天玉皇上帝御前。
　　請稱法位。
　　具位臣某與合壇官眾等，謹同誠上啟，七曲山司祿主者，職貢舉真君，英顯武烈忠祐廣濟王，英惠皇后，貽慶善惠公，柔應贊祐助順靜正夫人，濟美公，善助夫人，承裕公，順助夫人，威烈公，主掌桂籍侍從官屬，一切威靈。臣聞神不可測，擴睿智以無方；民莫能明，運威靈而接物。仰惟水府之真宰，宅乃七曲之秀峰，紫闉高照於潼江，行宮普遍於列郡，雲行雨施，雷厲風飛，英靈鑒燭以無遺，睿澤霶流而不息，布穹蒼之化育，握禍福之樞機，無感弗通，有析必應。醮官某欽崇玄典，嚴啟仙科，伏願寶節丹幢，暫離於洞府；雲駢飈馭，來集於華壇。監悃愊之拳拳，流恩光於湛湛，臣等無任激切依歸之至，酒陳初獻。
　　奏樂。
　　具位臣某等，謹重誠上啟，七曲山司祿主者，職貢舉真君，合祠一切真靈。臣聞惟道善貸救人，而無棄人；至聖弗居不德，是以有德。以凡求聖，則疑於曠絕；以聖應凡，則出於慈光。仰惟七曲山職貢舉真君，洞造道微，深入聖域，為儒七十三代，歷世數千百年，昭雲漢之詞章，凛冰霜之威烈，剪妖孽於指顧之頃，震風霆於呼吸之間，澤利含情，恩霑庶彙，奪蜀民之命於豺狼之口，納坤維之地於仁壽之鄉，蠢蠢何知，蚩蚩罔覺。磨蜀山而勒石，不足以紀其德；竭岷江而染毫，不足以書其功。豈謂至真，應接凡士，恍惚錫半宵之夢，須臾應一介之求。是謂道高而無棄乎人，德大而不有其德。今醮官某欽仰聖烈，嚴啟華壇，願垂降鑒之慈，俯遂凡庸之悃。屬臣關奏，敢不申騰，所有青詞，謹當宣奏。
　　宣詞。
　　諦觀詞語，灼見至誠。激切懃拳，曲盡心聲之發；齋莊恭敬，恍臻神鑒之臨。享此夕之多儀，介光亨之景福，吉無不利，迄用有成。臣等無任傾虔懇禱之至，酒陳亞獻。
　　奏樂。
　　臣聞上天無為，賴神威之翊贊；大道至妙，資神德以敷宣。如兩曜為天之光明，若北斗作帝之喉舌，惟道德之脗合，致體用之相資。仰惟七曲山職貢舉真君，與天為徒，執古之道，受上帝之眷命，分下土之宏綱。木馬汗流，見大慈之能勇；雨途火熾，知得一以曜靈。今某欽仰德威，重伸丹悃。伏願不行而至，顯妙用之無方；所欲必從，體天心而布惠。臣等無任傾虔祈祝之至，酒陳終獻。
　　奏樂。
　　臣謹重誠上啟，七曲山職貢舉真君，合祠一切真靈。臣聞自誠自明，禮載前知之妙；作睿作聖，書名立極之端。惟淵懿以資深，斯妙綿而作炳，擴神明而洞照，本濬哲之流光。仰惟七曲山職貢舉真君，心醉群經，神凝奧旨。超然自得，既乃聖而乃神；用之無窮，宜能定而能應。傳先儒之心印，掌士子之文衡。醮官某欽仰真儀，禮周薦獻，伏願俯憐愚魯，命巨鑿以破心；孚佑顓蒙，賜綵筆而待問。臣等無任傾虔慕戀之至，上香再拜奠湯。
　　舉，法事。
　　重稱法位。
　　具位臣某與闔壇官眾等，謹同誠上啟，七曲山司祿主者，職貢舉真君，英顯武烈忠佑廣濟王，主掌柱籍侍從官屬，一切威靈。臣聞象立乾坤，陳君臣之貴賤；爻重否泰，述大小之往來。何世不賴於材，何材不資於世，推其利達之理，宜有主張之權。恭惟浩浩蒼天，皇皇后帝，乃眷西顧，委桂籍於七曲真君；不可度思，建洪鈞於四方善士。是用協贊無為之化，裁成陰驚之功，扇熙洽於群倫，開休明於六合。醮官某自念性質椎鈍，人品孱庸，荷眷祐之洪恩，被惟新之大德，但以夙親黃卷，未達亨衢，仗仙階佩籙之官，致書生干祿之願，大數洪澤，咸遂丹哀，爨下焦桐，獲伸餘韻，月中仙桂，更長新枝。上願聖君壽而四海阜安，皇威振而九夷賓服。多士濟濟，克諧晋接之亨；百僚師師，共底恭通之吉。凡該動植，皆沐恩休。醮官某或身心之不清，或儀矩之素序，合壇眾士，萬咎千愆，並冀真慈，俯垂原宥，上以表神君汪洋之澤，下以副眾等虔祝之誠，謹啟以聞。
　　舉，十二願。
　　舉，存神燒香。
　　高功復爐。
　　香官使者、左右龍虎君、侍香諸靈官，當令臣向來靜夜陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達俓御太上无極大道、三清上聖、昊天玉皇上帝御前。
　　舉，回鸞返駕天尊。
　　念善，化財，回向，向眾。
　　道門科範大全集卷之二十三竟
　　道門科範大全集卷之二十四
　　廣成先生杜光庭刪定
　　文昌注祿拜章道場儀
　　散壇行道
　　法事陞壇如式。
　　都講舉，各禮師存念如法。
　　高功宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙蒲，和與道合真。
　　鳴法鼓二十四通。
　　高功發爐。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今設醮，陞壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟之誠，速達徑御太上无極大道、三清上聖、昊天玉皇上帝御前。
　　請稱法位。
　　具位臣某與合壇官眾等，謹同誠上啟，太上虛無自然元始天尊，次啟九皇九天上帝，三十六天天帝，三十二天天帝，諸天上帝，紫微、太微垣帝座星君，五帝，三元上真，三十六部尊經玄中大法師，十一大曜星君，北斗南辰星君，二十八宿星君，東璧文章星君，七星賢良真君，十二宮神真君，文昌星君，三台星君，進賢星君，少眾星真君，圓穹星宿真君，上清太微南朱文昌真人，太上九氣文昌宮仙官，建生星斗真君，青城山九天丈人真君，潛山九天司命真君，廬山九天採訪使者真君，五嶽聖帝，四瀆源王，司祿主者，職貢舉真君，英顯武烈忠祐廣濟王，貢舉掌籍考校官屬，道德應感，一切真靈。臣聞大道甚夷，廣闢祈求之路；上天善應，廓開濟度之門。有感必通，無幽不察。故齋沐可以事帝，而蘋繫可以薦神，儻通精意之禋，必遂降臨之願。醮官某確守儒業，願赴科名，幸靈寶垂修奉之規，仙籙著關宣之式，敬伸愚悃，嚴建齋壇，懺洗罪愆而身器昭明，侍降高真而心神飛越，大則法天象地，小則酌水獻花，諷玉笈之雲章，誦寶函之鳳篆。今則一塵不動，萬籟無囂，依稀瓊佩之搖，髣髴仙韶之奏，煙凝檀篆，器滌匏樽。伏願列聖垂憐，眾真協應。飈輪雲駕，齊降於六虛；玉宇瓊樓，森臨於九地。詔群靈於咸集，享一意之精懃，擁百祿於簪紳，錫湛恩於品彙。臣與醮官等，無任慇懃懇祝、俯伏望幸之至，奉迎仙駕。
　　降聖，獻茶，初進酒，奏樂。
　　具位臣某等，虔誠上啟，虛無三境至尊，昊天玉皇上帝，諸天諸地，諸水諸山，三界十方，證明列聖。臣聞大道無為而無不為，上聖救物而無棄物，道賴人而敷暢，德因人以宣揚。是謂道不虛行，德不孤立，上而誘掖於群士，下以化導於烝人，恢張抱一之風，橐籥至真之教。醮官某夙沾玄化，衣被洪恩，未造道微而禀固有之資、未隆德業而抱良能之素，值聖主開進賢之路，有司舉較藝之章，發兼濟之純衷，起力行之大願，爰資羽，仰叩高穹。所念者道，道無不為；所恃者聖，聖無棄物。陳情瀝懇，注想凝熏，庶集妙因，早酬素志。周天眾聖，必昭鑒於丹誠；大地靈神，諒俯歆於清夜。屬臣關奏，敢不上聞，設醮詞誠，謹當宣奏。
　　宣詞。
　　諦詳詞語，灼見至誠。心畫上通，即達高真之聽；慈光下燭，必臻所欲之從。重念醮官某人生難逢，歲華易過，將強學以待問，期得志而有行。伏願道廕昭垂，天禧廣霈，咸滌歷生之罪咎，俾諧盛世之科名，得其主而遇其時，行其義以達其道。仰冀某億曾上祖，遠近先魂。永離幽途，陸九霄之仙品；長垂密蔭，傳百葉之榮光。臣等無任恭虔，酒行亞獻。
　　奏樂。
　　臣聞大道玄妙，運一炁以陶成；至真自然，散一神而發育。氣則貫通於萬類，神則鼓舞於群倫，同出異名，混而為一，物禀之而無覺，人賦之而有靈。是知至貴之身，可謂胤真之器。于以敷其妙用，于以守其重玄，欲此功之克諧，必壽年之有永。醮官某受神氣於大道，修事業以為儒。苗而秀者，然後足以猷行；秀而實者，然後可以成就。伏願高真春顧，神聖照臨，降真神以育其神，流道氣而充其氣。既錫之以聰慧，必畀之而榮名；既界之以榮名，必延之而遐壽。庶效寸心之素，克成兼濟之圖。仰冀見在尊親，災厄蠲消，休祥駢集，松顏難老，玉液長存，擁慶緒於將來，垂清芬於後裔。臣等無任虔懇戰越之至，再拜酒陳終獻。
　　奏樂。
　　臣謹重誠上啟，太上无極大道，三境至尊，昊天玉皇上帝，十方大聖，三十六部尊經玄中大法師，靈寶眾真，五帝三官，圓穹玄象天曹一切靈仙，洞天嶽瀆聖眾，司祿主者，職貢舉真君，掌籍考校官屬，道德應感，一切真靈。臣聞無觀妙而有觀徼，靜徐清而動徐生。蓋入乎有不失於無，雖應乎動而弗離其靜。此道用之所以運，而德行之所以行。矧先聖之垂彝，貴篤學而入仕。不廢君臣之義，以隆道德之風。醮官某欽奉真筌，允稽聖訓，汲汲於行已，皇皇於得君，端一心以待時，應清朝之遴選。伏願帝啟其智，神誘其衷，俾洞曉於玄根，永敷揚於妙用，貯虹蜺於胸次，摛錦繡於筆端，奮迅亨衢，施行儒業，上願皇帝亨無疆之壽，群賢成弼亮之功，玉燭調而五穀豐，海宇安而九夷服。臣與醮官無任荷恩戴德傾虔屏營之至，再拜獻湯。
　　宣疏。
　　具位臣某與合壇官眾等，謹重誠上啟，金闕虛無三清上帝，昊天六御宸尊，諸天天尊，諸天天帝，靈寶眾真，五帝三官，圓穹玄象天曹一切靈仙，洞天嶽瀆聖眾，司祿主者，職貢舉真君，掌籍考校官屬，道德應感，一切真靈。臣聞聖演雲章，敷開天之奧旨；科遵玉笈，設祈祿之靈壇。品物聿陳，馨羞備薦，龍駕駐通宵之永，椒漿上三獻之勤。太常威神，光臨於濁界；百靈上宰，洞照於心神。臣與醮官某等，前世今生，未曾覺悟，六根三業，稔積愆尤，或殺害有情，或侵傷庶類，違真背道，故作誤為，罪積上宮，名標黑簿。或在七元曹局之內，或在三官宮府之中，或係五嶽之司，或屬四瀆之簿，未蒙原赦，及不懺除。又恐七曜加臨，五行刑剋，支干數盡，大小運窮，三命衰微，九宮滯塞，咒詛為障，冢訟為災，非託上真，無由解謝。今則特伸懺洗，咸冀赦除，上願宗廟保安，干戈永息，民無疫癘之厄，時無水旱之愆。賢俊登庸，盜賊消弭，蠻夷率服，和氣周流，遐邇蔑愁歎之聲，動植遂自然之性。三途離苦，六趣超升，長承至道之恩，永奉高真之化。今則禮周三獻，詞不再陳，懼儀矩之譸張，重凡愚之過咎，深虞屑瀆，並願赦原。仰冀上界高真，旋歸瑤闕；下方列聖，仍返仙曹。流光回盻於醮筵，凡懇必諧於素願。臣某與醮官等，無任攀戀知歸之至，誠惶誠恐，稽首頓首，再拜奉送真聖。
　　舉，十二願。舉，存神燒香。
　　高功復爐。
　　香官使者、左右龍虎君，侍香諸靈官，當令臣向來設醮陞壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達俓御至真无極大道、三清上聖、昊天玉皇上帝御前。
　　舉，出堂頌。
　　出戶，引至六幕堂。
　　道門科範大全集卷之二十四竟
　　道門科範大全集卷之二十五
　　三洞經籙弟子仲勵修
　　祈嗣拜章大醮儀
　　啟壇行道
　　法事如式。
　　舉，各禮師存念如法。
　　宣衛靈咒。
　　東方：
　　九炁青天，明星大神。煥照東鄉，洞映九門。轉燭陽光，掃穢除氛。開明童子，號曰玄卿。備衛我軒，上對帝君。收魔束妖，搜捕兇群。奉承正道，赤書玉文。九天符命，攝龍驛傳。普天安鎮，我得飛仙，和與道合真。
　　南方：
　　三炁丹天，煥景流光。熒星轉燭，洞照太陽。上有赤精，合契虛皇。開明靈童，號曰華房。總統火兵，備守玉堂。斬邪束妖，剪截魔王。北帝所承，風火莫當。流鈴交煥，翊衛壇場。正道流行，敢有巴狂。我享上功，坐運魁綱。億劫長存，保天無疆，和與道合真。
　　西方：
　　七炁素天，太皇流精。光耀金門，洞朗大冥。中有索皇，號曰帝靈。保神安鎮，衛我身形。斷絕邪源，王道正明。宮殿整肅，三景齊并。道合自然，飛昇紫庭。靈寶符命，普惠萬生。功加一切，天地咸寧，和與道合真。
　　北方：
　　五炁玄天，元始徘徊。辰星煥爛，光耀大微。黑靈尊神，號曰層威。統冠飛天，仙裙羽衣。備衛五門，檢精捕非。敢有干試，豁落斬摧。玉符所告，神鎮八威。邪門閉塞，正道明開。映照我身，三光同輝。策空駕浮，舉形仙飛，和與道合真。
　　中央：
　　一炁黃天，調理乾坤。陶鎔陰陽，總統玄真。鎮星吐輝，流煥九天。開明童子，號曰天璘。元炁陽精，焰上朱烟。洞照天下，及臣等身。百邪摧落，殺鬼萬千。中山神咒，普天使然。五靈安鎮，身飛上仙，和與道合真。
　　鳴法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今啟壇行道，謹奏為入意，其諸忱悃，己錄告聞，願得太上十方至真道炁，靈寶瑞光下降，流入臣身中，令臣啟奏，速達俓御太上無極大道、昊天玉皇上帝御前。
　　請稱法位。
　　具位臣某與臨壇官眾，謹同誠上啟，玉清聖境元始天尊，上清真境靈寶天尊，太清仙境道德天尊，太上開天執符御曆含真體道昊天玉皇上帝，勾陳星宮天皇上帝，中天星主紫微北極大帝，承天效法后土皇地祇，高上神霄玉清真王長生大帝，高上神霄玉清真王青華大帝，九天應元雷聲普化天尊，九天雷祖大帝，上清紫微碧玉宮太一大天帝，六天洞淵大帝，六波天主帝君，九天好生可韓司丈人天尊，九天採訪應元保運真君，九天上帝，三十二天上帝，五老上帝，東華木公道君，西靈金母元君，日宮太陽帝君，月府太陰皇君，五方五德星君，二十八宿星君，北斗七元上道真君，南斗六司上生真君，五福十神太一真君，上清四餘四曜真君，天曹諸司真君，三元三官大帝，泰玄樞機三省諸相天君，玄中大法師真君，三天大法師真君，北極四聖真君，上清雷霆院使真君，雷霆九司列職真君，九天注生監生真君，九天司祿梓潼帝君，九天衛房聖母元君，本靖諸省府院司經籙法部主宰真君，三天門下三元真君，上章詞表靈官，五嶽五天聖帝，洞天福地、靖廬治化仙官，本靖祖玄真師、列位真人，經籍度列位真人，北陰玄天酆都大帝，東霞扶桑丹林大帝，四海龍王，四瀆源王，十二河源仙官，九江水帝，五湖七澤大神，名山大川真宰，九天金闕靈濟洪恩真君，九天玉闕靈濟洪恩真君，今年某季典司風雷雨部、威烈聖眾，府縣城隍、里域土地、遠近廟貌、一切真靈。臣聞至神之化，必神道者有以揆其功；眾妙之門，必妙物者能以索其奧。默探生生之理，密窮亹亹之功。品物流形，際天蟠地，洪惟三境帝尊，十方列聖，河海不足以言其大，山嶽不足以擬其高，惟裔嗣之綿長，表吉人之崇奉。醮官某德修罔覺，善積而彰，始也期慶嗣之克諧，終也冀斯男之永保。並結形於九炁，同禀命於三元。生神唱奉而唱恭，司命敬諾而敬順，悉考誕彌之月，大恢生化之功，調六氣於洪鈞，開八荒於壽域，庶獲綿綿之慶，載嚴翼翼之心。輒按仙科，仰延真馭，祈世嗣於寶軸，薦精悃於玉虛，啟願云初，洪儀方蕆，上以謝天地生成之澤，下以祈子孫壽命之休。臣等無任恭虔，再拜上香，淨　　茶上獻。
　　散花。
　　臣謹同誠上啟虛无自然三清上帝，昊天玉皇上帝，三界十方列聖。臣聞化工密運，空浮梵行之天；大道隱存，昭示好生之德。剖三才而肇序，布九炁以成形。念天下人民，皆因父母寄胎誕育而遂得生成；惟氣連玉清，悉自元始播精移神而化身普度。故反求諸己，而我命在天。醮官某受室以來，添丁未兆，懼承家之弗祀，憂主祭之莫傳，仰啟高真，導迎景貺，虔依科簡，宿啟靈壇。臣今正爾燒香，皈身、皈神、皈命十方無極大道，願以是功德，普度幽明。伏願三境垂光，萬靈翊衛，察丹誠而照鑒，肅飈馭以來臨。簡在帝心，克昌厥後，所啟玄感，上御至真无極大道御前。 
　　唱方，懺方，三啟，三禮。
　　宣真文。
　　重稱法位。
　　具位臣某與臨壇官眾，謹同誠上啟，太上無極大道，三境天尊，昊天玉皇上帝，勾陳天皇大帝，星主紫微北極大帝，承天效法后土皇地祇，神霄九宸大帝，諸天天尊，諸天天帝，三界應感，一切真靈。臣聞元始祖劫，化生諸天；二儀出胎，始建寰海。七竅鑿成於混沌，五文普植於神靈。其回風也，扇碧落以空歌；其聚烟也，貫紫虛而鬱秀。別生分類，有開物成務之功；視履考祥，彰福善禍淫之訓。凡緊化物，敢昧傾心。醮官某萬劫良因，三元道養。念老而無子曰獨，柢自歎於窮民；惟天之大德曰生，爰服膺於古訓。用修香火，仰丐恩憐。臣等謬忝治官，恭修醮事。存亡繼絕，實仰奉於天威；接物利生，庶廣揚於道化。凡據誠悃，敢不上聞，爰有心誠，謹當宣奏。
　　宣詞。
　　諦詳詞語，灼見至誠。仰丐天聰，曲迴敷祐。竊惟九天官屬，三界職司，惟定罪以紀功，每列言而奏簡。幽明永賴，巨細不遺。今醮官某澡雪精神，虔修齋宜，法天象地，祗建星壇，酌水獻花，皈依道寶。誦洞章於午、清夜，奏雲篆於諸天，降格上真，伸達至願。爇香示信，謹周遍於十方；然燈續明，普光輝於九夜。輒依齋法，宿啟以聞，恩惟太上三尊，十方上聖，玄中大法師，監齋大法師，靈寶至真，三界官屬，垂神鑒映，省覽所陳。乞勑侍經威神，監察曹屬，傳奏土地里域真官，協力同心，周旋營衛，掃蕩力外，清淨壇場，降伏妖魔，馘滅精祟，使臣等心安氣定，玄感冥通，啟奏上聞，天恩下逮，齋功成就，無有窒礙。明旦行道，續更啟聞，謹啟。
　　十二願。
　　復爐。
　　香官使者、左右龍虎君、侍香諸靈官，當令臣向來啟壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭烟，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之二十五竟
　　道門科範大全集卷之二十六
　　三洞經籙弟子仲勵修
　　祈嗣大醮儀
　　清旦行道
　　法事如式。
　　舉，各禮師存念如法。
　　宣衛靈咒。
　　青陽虛映，耀日回靈。神虎辟邪，飛天流鈴。摧奸滅試，萬魔束形。九微迴道，八威攝精。千真校錄，三元蕩清。左嘯中黃，右策六丁。七轉八合，周旋天經。聖化巍巍，大道興行。慶雲流布，合景黃庭，和與道合真。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今清旦行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與臨壇官眾，謹同誠上啟，虛无自然元始天尊，玉晨大道靈寶天尊，萬天教主道德天尊，昊天至尊玉皇上帝，勾陳星宮天皇大帝，中天星主紫微北極大帝，承天效法后土皇地祇，神霄真王長生大帝，束極注生青華大帝，九天應元雷聲普化天尊，九天雷祖上帝，上清紫微碧玉宮太一大天帝，六天洞淵大帝，六波天主帝君，九天好生可韓司丈人天尊，九天採訪應元保運真君，九天上帝，三十二天上帝，五老上帝，東華木公道君，西靈金母元君，日宮太陽帝君，月府太陰皇君，五方五德星君，二十八宿星君，北斗七元上真道君，南斗六司上真道君，五福十神太一真君，上清四餘四曜星君，天曹諸司真君，三元三官大帝，泰玄樞機三省諸相天君，玄中大法師真君，三天大法師真君，北極四聖真君，上清雷霆院使真君，雷霆九司列職真君，九天注生監生真君，九天司祿梓潼帝君，九天衛房聖母元君，本靖諸省府院司經籙法部主宰真君，三天門下三元真君，上章詞表靈官，五嶽五天聖帝，洞天福地、靖廬治化仙官，本靖祖玄真師、列位真人，經籍度列位真人，北陰玄天酆都大帝，東霞扶桑丹林大帝，三河四瀆、五湖四海龍王，名山大川直宰，九天金闕、玉闕靈濟洪恩二位真君，今年某季典司風雷雨部、威烈聖眾，城隍里社廟貌、一切真靈。臣聞有物混成，生實先於天地；虛離獨立，至亦出於陰陽。或為之紀而莫見其形，不知其名而字之曰道。故陽居大夏，而生育長養以為事；天祖羣物；而包含徧覆以無殊。凡屬洪纖，悉歸亭育。不言而喻，四時行而百物生；邪氣莫奸，五穀熟而萬民殖。化工所繫，慶賴攸均。醮官某夙植善根，獲聞正道，責躬引咎，敢不祇畏上天，奉戒修齋，庶幾以咈無子，令臣關奏，降聖歸依，清旦詞誠，謹當宣奏。
　　宣詞。
　　按如詞言，丹誠懇切。恭承聽覽，少賜矜容。望垂至大之恩，乞允綿長之祝。臣聞易有太極，兩儀是生；大哉乾元，萬物資始。凡戴天而履地，率負陰以抱陽。得我之大者，賦性於沖和；得我之小者，播形於飛走。故無物不霑於雨露，而有情盡出於陶鎔。凡賴生成，敢忘皈嚮。葵心雖遠，猶傾向日之誠；獺祭甚微，亦展事天之禮。矧居人道，復處中革，有報有祈，惟精惟一。醮官某齋明盛服，揆日惟良，欽若昊天，昭事上帝，覬百神之來相，庶一索以得男，下副禱祈，式彰生化。以今清旦行道，請法眾等運玆初捻上香，願此香雲，騰空上徹，供養無上至真十方道寶。臣等皈身、皈神、皈命，首體投地，以是捻香功德，上祝當今皇帝陛下。伏願本支百世，壽考萬年，王假有家，天作之合。繼姜嫄之履武，載育生民；邁狄簡之祈天，降祥玄鳥。益慶藩垣之翰，茂膺長發之期，福及醮官，澤流後裔。斯干考室，如松茂而竹苞；中孚應天，庶鶴鳴而子和。今故燒香，自歸依道尊大聖眾至真之德。得道之後，保天長存，和與道合真。
　　以今清旦行道，請法眾等運玆二捻上香，願此香雲，騰空上徹，供養無上至真十方經寶。臣等皈身、皈神、皈命，首體投地，以是捻香功德，歸流社稷尊靈、宗祧先聖。伏願閥宮有卹，清廟肅雍。對越在天，夢九齡而增與；流光宗祀，配上帝以無私。下逮醮官，恩加先世，樂遊帝所，聞廣奏於鈞天；悽愴焄蒿，發昭明於神氣。曲垂陰騭，宜佑見存。今故燒香，自歸依經尊大聖眾至真之德。得道之後，永保長存，和與道合真。
　　以今清旦行道，請法眾等運玆三捻上香，願此香雲，騰空上徹，供養無上至真十方師寶。臣等皈身、皈神、皈命，首體投地，以是捻香功德，歸流遐邇，遍及幽冥。伏願三辰順軌，四海同文，水旱長蠲，兵刑寢措。五日風而十日雨，無鳴條破塊之虞；千斯倉而萬斯箱，有東作西成之願。一門薦祉，四海蒙休，共享福於華胥，保昇玄於眾妙。犁牛之子，亦騂角以蕃滋；老蚌增光，蘊明珠而具足。恩均動植，各遂生成。今故燒香，自歸依師尊大聖眾至真之德。得道之後，永保利亨，和與道合真。
　　唱方，懺方，三啟，三禮。
　　重稱法位。
　　具位臣某等，謹同誠上啟，太上無極大道，三清三境天尊，昊天玉皇上帝，三界應感，一切真靈。臣聞遇災而懼，垂大雅之格言；見善則遷，表義經之垂訓。惟天為大，悔過居先。郊雨反風，克彰明德。熒惑退舍，亦契善言。雖無聲臭之可尋，宛若□箎之相應。而況惡人齋戒沐浴，則可以昭事於上帝；君子恐懼修省，亦能主祭於長男。非惟變咎以為祥，乃使回心而嚮道。醮官某伏念自從前世，以至今生，意馬奔馳，心猿狂率，愧怍天地，訕謗君師，不孝二親，問離九族。忘哀廢禮，或不祀於祖先；棄子墮胎，夙自殘於骨肉。陰賊犯上，蔽賢害能，黷真無厭，遏糴不顧。苟利道於錐刀之末，私富貴於壟斷之中。樂禍喜災，妄絕他宗之祭祀；欺孤伐冢，巧增自己之田園。素無惻隱之心，是亦強梁之行。又或焚山竭澤，煮繭覆巢，枉害眾生，未償夙業，自貽譴責，故觸神靈。又或為臣不忠，殺人以政。勞民動眾，為禍首於一時；尸位素餐，曠天工於百辟。伐牛山於旦旦，漏天網於恢恢。凡百所為，罔知紀極，有一干此，未或不亡，以致朋淫于家，用殄厥世，不德罔大，將墜厥宗。此皆先聖之格言，抑亦天心之可畏。用是存誠潔己，改往修來，敬終日以乾乾，罄小心而翼翼，自陳罪網，仰丐恩憐。伏願浩浩高天，皇皇后帝，發好生之大德，敷曠蕩之深恩，咸與惟新，哀此統獨，庶傳種姓，用守宗祊。載育載生，長階庭之蘭玉；以嗣以續，學弓冶之箕裘。庶幾荀氏之八龍，不愧河東之三鳳，願有加於帝力，宜俾肖於後昆。懇禱之誠，朝夕以冀，再惟蕃衍，尤賴操修。孤立於趙者，為十世之諸侯；功著於梁者，為八葉之宰相。或使諫君而知臧孫之有後，或以陰德而信丙氏之必與，于公高門，張湯揚善，儻使一二而悉數，雖至千百而匪周，此皆作善降之百祥，抑亦惟天佑于一德。儻有克艱厥後，為業所牽，歷考古初，亦存龜鑑。漢侯犯法，四五世而靡有孑遺；虞詡多冤，二十年而不傳一口。或以陰謀六出而廢後，或以為將三代而覆宗。受玉墮容，尚招惡報；先配後祖，豈保吉祥。顧陰譴之甚明，雖它美而莫贖。苟能見其過而內自省者，將反身而誠樂莫大焉。某敢不寅畏天威，歸依造化，誓從今日，以及來生，惟改過以自新，將迎祥而集慶。資生資始，均有賴於乾坤；成象成形，庶歸功於天地。早符吉兆，下慰凡情，上明天尊大慈之澤，下副臣等歸命之誠，謹啟以聞。
　　十二願。
　　復爐。
　　香官使者、左右龍虎君、侍香諸靈官，當令臣向來清旦行道之所，自然生金液丹碧，芝英百靈，眾真交會，在此香火爐前。當願罪罟蠲消，慶源增衍。傾心受度，即膺饋鯉之祥；蒙道順生，允獲弄璋之慶。一門被澤，四海霑榮。次願十方仙童玉女，接侍蘭烟，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之二十六竟
　　道門科範大全集卷之二十七
　　祈嗣大醮儀
　　臨午行道
　　法事陞壇如式。
　　各禮師存念如法。
　　宣衛靈咒。
　　丹靈朱火，炎霞激風。赤輪剛運，天光八衝。迸威包羅，交變萬方。流金豁落，群魔滅蹤。辟奸破妖，明耀元功。金符召制，躡雲策龍。謠歌慶會，散花太空。神化宜運，四極安隆。伏御帝前，罔有不恭，和與道合真。
　　鳴法鼓二十四通。
　　無上三天玄元始三炁，太上道君太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今臨午行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與臨壇官眾，謹同誠上啟，虛無自然元始天尊，玉晨大道靈寶天尊，萬天教主道德天尊，昊天至尊玉皇上帝，勾陳星宮天皇大帝，中天星主紫微北極大帝，承天效法后土皇地祇，神霄真王長生大帝，東極注生青玄上帝，九天應元雷聲普化天尊，九天雷祖大帝，上清紫微碧玉宮太一大天帝，六天洞淵大帝，六波天主帝君，九天好生可韓司丈人天尊，九天採訪應元保運真君，九天上帝，三十二天上帝，五老上帝，東華木公道君，西靈金母元君，日宮太陽帝君，月府太陰皇君，五方五德星君，二十八宿星君，北斗七元上道真君，南斗六司上生真君，五福十神太一真君，上清四餘四曜星君，天曹諸司真君，三元三官大帝，泰玄樞機三省諸相天君，玄中大法師真君，三天大法師真君，法主四聖真君，上清雷霆院使真君，雷霆九司列職真君，九天注生監生真君，九天司祿梓潼帝君，九天衛房聖母元君，本靖諸省府院司經籙法部主宰真君，三天門下三元真君，上章詞表靈官，五嶽聖帝，洞天福地、靖廬治化仙官，本靖祖玄真師、列位真人，經籍度列位真人，北陰酆都大帝，扶桑丹林大帝，三河四瀆、五湖四海龍王，名山大川真宰，九天金闕、玉闕靈濟洪恩二位真君，風雲雷雨部威烈聖眾，城隍里社廟貌一切真靈。臣聞主器莫若長子，蓋有重於承傳；天道常與善人，惟密移於造化。宛不言而善應，隨有感以必通。粵自神靈，為之主宰，在昔高祺，請子必嚴。郊外之祈，堯帝多男，亦假華封之祝，況玆凡陋，敢昧歸依。當一意以告虔，冀三元之道養。欽哉，首上圩頂，孔父有禱於尼丘；駿極于天，申甫降神於嵩嶽。或元精之育固，或昴宿之儲蕭。邑姜夢帝，則文在手而曰虞；燕姑夢蘭，則使稱天而與已。未有不關於造化，而能自遂於生成。醮官某伏念功淺行微，禍盈惡積，放於利而多怨，曠仁宅而弗居，獲罪于天，克艱厥後。念胙之土，而命氏傳自古初；苟墜厥緒，而覆宗誰尸伏臘。恐一旦溘先於朝露，則九原有愧於先靈。顧隻影以自憐，僅如絲而不絕。年高絳縣，辱久矣於泥塗；鬼哭若敖，將餒而於求食。每惸惸而知懼，常慄慄以祈天。又虞冢訟之牽連，欲丐洪恩而普度，乃嚴淨宇，祇薦嘉誠。臣等職奉金科，身參寶籙。祈男禱嗣，音每誦於監生；仙化成人，經獲聞於上品。凡據情素，敢不上聞，爰有心誠，謹當宣奏。
　　宣詞。
　　諦詳詞語，灼見忱誠。臣聞不孝有三，無後為大；生道非一，本出於虛。擬天地而參諸身，致中和而育萬物， 宜內循於一己，庶有格於萬靈。用薦芯芬，將祈盻蠁。九重金格，奉靈寶之祕言；三級瑤壇，延眾真於珠館。八天雲篆，安鎮九宮；兩極星燈，光連五斗。瀝陳丹悃，拜伏朱章，庶憑眾妙之功，用格多男之慶。以今臨午行道，請法眾等運玆初捻上香，願此香雲，騰空上徹，供養十方無上道寶天尊。臣等皈身、皈神、皈命，首體投地，以是捻香功德，上祝當今皇帝陛下。伏願璇璣調理，龜鼎燕寧，絕災異而不書，滌妖氛而永息。龍樓鶴禁，繼照重明。甲觀畫堂，含飴增慶。百子協螽斯之詠，六宮歌芣苡之詩，俾萬物各得其宜，無一夫或失其所。今故燒香，自歸依道尊大聖眾至真之德。得道之後，保天長存，和與道合具。
　　以今臨午行道，請法眾等運玆二捻上香，願此香雲，騰空上徹，供養十方無上經寶天尊。臣等皈身、皈神、皈命，首體投地，以是捻香功德，歸流某家九世七先，億曾萬祖。伏願天慈赦宥，道氣發舒，拔苦除愆，和冤釋對，告下九幽泉曲之府，速登朱陵流火之庭，受鍊生方，逍遙仙界，絕惡根而斷滅，俾胎注以蠲除，庶無夭橫之災，永保綿長之慶。今故燒香，自歸依經尊大聖眾至真之德。得道之後，永天長存，和與道合真。
　　以今臨午行道，請法眾等運玆三捻上香，願此香雲，騰空上徹，供養十方無上師寶天尊。臣等皈身、皈神、皈命，首體投地，以是捻香功德，歸流某壽德齊明，魂神澄正。結天地氤氳之氣；流注百關；禀陰陽涎壇之功，冥符八景。育嬰端就，寢息無驚，錫其肯穫之人，流以有餘之慶。桑弧蓬矢，將有事於四方；燕頷虎頭，或封侯於萬里。恩霑九有，澤及含生。今故燒香，自歸依師尊大聖眾至真之德。得道之後，永保利享，和與道合真。
　　唱方，懺方，命魔，三啟，三禮。
　　重稱法位。
　　具位臣某等，謹重誠上啟，金闕虛無三寶天尊，昊天至尊玉皇上帝，勾陳星宮天皇大帝，中天星主紫微大帝，承天效法后土皇地祇，神霄真王長生大帝，諸天天尊，諸天天帝，三界應感，一切真靈。臣聞茫茫九有，形質既分；蠢蠢含生，陶鎔莫測。雖世間有有無有，皆暗昧於始終；而一氣生生之生，實全繄於水火。苟賦形於宇內，總托化於仙鄉。唯南斗之六虛，乃太微之都紏。領天樞天機之二省，有司命司錄之尊神。延壽益筭，則度厄於長生大君；起死迴骸，則主錄於韓君司馬。咸彰品物，號南昌之上宮；濟拔三塗，置朱陵之火府。儻超離於陰境，先沐浴於天池。聞八天隱語之音，接三洞飛玄之氣。玉眸鍊質，黃華蕩形，再返人寰，各正性命。然念世人罪福，盡達天司。丹筆善分，列為等級。姓類既別，毫髮無私。行齊八百者，即證果以登真；刑屬三千者，乃計功而補過。三官鼓筆，常料別於種人；萬聖督仙，實無間於晝夜。皆有條而不紊，故善應以無方。唯此丹天，功高紫極。凡繁道蔭，注上生名，皆逆推三世之業因，以計定一生之祿等，玉曆考誕彌之月，慶雲開化育之門。俾全受鍊之魂，即注更生之所。或寄胞於貧寒之所，或賦形於積善之家。考筭毫分，搜羅人品。千生父母，有夙世之良因；萬劫子孫，亦三緣之和會。共業所感，聚為一家。然後九炁齊并，二儀同化，帝君品命，聖母履綱。道與之貌而天與之形，陽為之魂而陰為之魄。四肢五體，各整具於形神；六甲三元，悉扶承於胎命。又千和而萬合，至十月以九周。惟九天司馬，不下於命章；則萬品生根，莫彰於神奧。大矣哉，驚天駭地，貴亦難勝，陶魄鑄魂，神靈微妙。齋官某爰念日暮途遠，嗣緒世微，恥門戶之彫零，究生源之本始，載嚴淨宇，遐企上真，庶通蠲潔之誠，以格蕃昌之裔。伏願九天聖母，浮駕雲輪。八方胎神，各領官屬。流布至真之氣，灌溉胞命之門，胎元結於黃房，祥烟塞於死戶。時貴月吉，擁三界以齊臨；形具神全，保萬靈而稱慶。允獲自天之祐，旁依錫類之仁。乃子乃孫，肯堂肯搆，上明天尊大慈之澤，下副臣等皈命之誠，謹啟以聞。
　　十二願。
　　復爐。
　　香官使者、左右龍虎君、侍香諸靈官，當令臣向來臨午行道之所，自然生金液丹碧，芝英百靈，眾真交會，在此香火爐前。當願忱誠上達，睿澤旁流，赦已往之愆尤，開自新之軌路。九玄七祖，釋注訟以昇形；六甲三元，保胎真而固本。庶獲寧馨之子，率歸仁壽之鄉。次願十方仙童玉女，接侍蘭烟，傳臣向來所啟之誠，速達徑御太上無極大道、昊天玉皇上帝御前。
　　出堂頌。
　　出戶。
　　道門科範大全集卷之二十七竟
　　道門科範大全集卷之二十八
　　祈嗣大醮儀
　　晚朝行道
　　法事陞壇如式。
　　各禮師存念如法。
　　宣衛靈咒。
　　五星高耀，瑞氣飛浮。元始集神，天地交周。玉符寶節，嘯命微幽。擲火揚威，奸凶無留。萬魔振伏，紛葩卻消。摧怪滅惡，道炁周流。神光照夜，陰翳俱收。萬神降格，扇景乘飈。羣生咸遂，惠遍神州，和與道合真。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御至真無極大道、昊天玉皇上帝御前。
　　請稱法位。
　　具位臣某與臨壇官眾，謹同誠上啟，虛無自然元始天尊，玉晨大道靈寶天尊，萬天教主道德天尊，昊天至尊玉皇上帝，勾陳星宮天皇大帝，中天星主紫微北極大帝，承天效法后土皇地祇，神霄真王長生大帝，東極注生青華大帝，九天應元雷聲普化天尊，九天雷祖大帝，上清紫微碧玉宮太一大天帝，六天洞淵大帝，六波天主帝君，九天好生可韓司丈人天尊，九天採訪應元保運真君，九天上帝，三十二天上帝，五老上帝，東華木公道君，西靈金母元君，日宮太陽帝君，月府太陰皇君，五方五德星君，二十八宿星君，北斗七元上道真君，南斗六司上生真君，五福十神太一真君，上清四餘四曜星君，天曹諸司真君，三元三官大帝，泰玄樞機三省諸相天君，玄中大法師真君，三天大法師真君，北極法主四聖真君，上清雷霆院使真君，雷霆九司列職真君，九天注生監生真君，九天司祿梓潼帝君，九天衛房聖母元君，本靖諸省府院司經籙法部主宰真君，三天門下三元真君，上章詞表靈官，五嶽聖帝，洞天福地、靖廬治化仙官，本靖祖玄真師、列位真人，經籍度列位真人，北陰酆都大帝，扶桑丹林大帝，三河四瀆、五湖四海龍王，名山大川真宰，九天金闕、玉闕靈濟洪恩二位真君，風雲雷雨部威烈聖眾，城隍里社廟貌一切真靈。臣聞碧落浮黎，受六甲保胎之品；紫陽玉笈，開九天生神之章。皆百靈隱韻之音，結三洞飛玄之氣。說之八遍，則婦人懷妊，鳥獸含胎；讀之九過，則萬靈唱恭，司命敬諾。皆太上廣好生之德，勑元陽開大有之民，使民知道以知身，莫不有宗而有本。顧惟後學，希慕神仙。非此文，則生氣無津，九戶閡塞；得此經，則胎神明注，三宮煥騰。錫氣布年，超凡入聖，實脩行之徑路，為得道之階梯。不但女子可以奉行，亦使形神不相遠離。臣等受任之日，濟度存心，夙佩靈章，許傳齋範。既晨興而蠲潔，又夕惕以薰修，遵上天俯仰之儀，奉金籙告盟之格，憫凡心之有禱，望霄漢以投詞。爰有心誠，謹當宣奏。 
　　宣詞。
　　按如詞旨，備竭丹衷。仰冀玄恩，洞回洪造。竊以欽崇大道，每勤精一之誠；激切卑情，不避再三之瀆。惟人處世，在胎曰身，本出一源，遂分六用，目視五色，耳聽五音，鼻以別香，舌惟了味。或運臂而使指，或布武而駿奔，惟一點之靈光，乃化工之成就。如埏壇器，運鈞軸以陶成；譬木偶人，發機關而後用。矧居人道，實有司存，炳蘭灶於夜分，振雲於天表，駐九龍之寶駕，舞三疊之胎仙。伏願迂景俯臨，分輝下盻。主世生道，降沖氣以為和；有玉嬰兒，庶無中之養就。更希餘祉，溥及含靈。以今靜夜行道，請法眾等運玆初捻上香，願此香雲，騰空上徹，供養十方無上道寶天尊。臣等皈身、皈神、皈命，首體投地，以是捻香功德，上祝當今皇帝陛下。宗維磐石，治格垂裳。朱芾斯皇，保君王於家室；皇建有極，歛時福於庶民。盈升可比於椒聊，信厚不殊於麟趾。俾萬有歲常，聞嵩嶽之呼；則百斯男允，協華封之祝。今故燒香，自歸依道尊大聖眾至真之德。得道之後，保天長存，和與道合真。
　　以今靜夜行道，請法眾等運玆二捻上香，願此香雲，騰空供養十方無上經寶天尊。臣等皈身、皈神、皈命，首體投地，以是捻香功德，歸流某家億曾萬祖，昇形於劫仞之臺；百子千孫，備順於太和之世。發明道眼，落滅惡根，五臟華敷，三宮寧靜。天人為子，保胎息於玄牝之根；元氣降身，納戊己於精神之府。今故燒香，自歸依經尊大聖眾至真之德。得道之後，永保長存，和與道合真。
　　以今靜夜行道，請法眾等運玆三捻上香，願此香雲，騰空供養十方無上師寶天尊。臣等皈身、皈神、皈命，首體投地，以是捻香功德，歸流某徧良緣於三界，無物不周；散善果於十方，有形皆度。干戈止息，夷夏率從，疫癘不興，休祥杳至。臣等師資善友，皆證果以昇形；翊衛神靈，率言功而進職。竚頒符命，普及幽明，沐此勝因，俱登道岸。今故燒香，自歸依師尊大聖眾至真之德。得道之後，永天長存，和與道合真。
　　唱方，懺方，三啟，三禮。
　　重稱法位。
　　具位臣某與臨壇官眾，謹同誠上啟，金闕至尊三清上帝，昊天玉皇上帝，三界應感，一切真靈。臣聞天道貴生，妙門普度。上無復祖，號碧落為種民之天；近取諸身，分元始居泥丸之上。五行共察，七政同科。故道生一，一生二，二生三，三生萬物，為胎命流布之源；而人法地，地法天，天法道，道法自然，為形相範圍之本。凡夫性命，皆憑道生；一切聖賢，盡出胎育。是以一身之內，嬰兒姹女，法象陰陽，無英白元，間隔金木。珠凝氣液，有五行顛倒之機；火運金精，藏三田反復之義。修之者；可混合於百神；悟之者，可超凌於三界。有人於此，以道為宗。非惟後嗣之可求，抑亦聖胎之成就。臣等質穢氣濁，功淺行微，仰對靈心，虔依上善，惟堅誠懇，庶獲感通。今者醮官某妙蘊心香，離諸疑網。乘愆蹈咎，恥作俑於禍根；修德反身，戒探湯於惡果。皈依紫極，凝叩玄關，內竭丹衷，仰干洪造。伏願玉京三境，金闕高真，保胎神王，長生大聖，鑒其誠悃，錫以湛恩，勑五帝三官，及四司九府，齎持符命，開度存亡，燭以神光，達之天府。七先九祖，俱蒙鍊質之功；四友三師，各證無為之果。消罪名於北府，注生籍於南宮，懷赤子以注心，制魔王而保舉。出入無疾，升一陽於來復之初；聲氣相求，備三索於純乾之體。然後諸塵漏盡，六度功圓，俾鍊氣以成形，即長生而久視，上明天尊大慈之澤，下副臣等皈命之誠，謹啟以聞。
　　十二願。
　　復爐。
　　香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭烟，傳臣向來所啟，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之二十八竟
　　道門科範大全集卷之二十九
　　三洞經籙弟子仲勵修
　　祈嗣大醮儀
　　散壇行道
　　法事陞壇如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今設醮行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御至真無極大道、昊天玉皇上帝御前。
　　請稱法位。
　　具位臣某與臨壇官眾，謹同誠上啟，虛無自然元始天尊，玉晨大道靈寶天尊，萬天教主道德天尊，昊天至尊玉皇上帝，勾陳星宮天皇大帝，中天星主紫微大帝，承天效法后土皇地祇，神霄真王長生大帝，東極青玄上帝，九天應元雷聲普化天尊，九天雷祖大帝，上清紫微碧玉宮太一大天帝，六天洞淵大帝，六波天主帝君，九天好生可韓司丈人天尊，九天採訪應元保運真君，九天上帝，三十二天上帝，五老上帝，東華木公道君，西靈金母元君，日宮太陽帝君，月府太陰皇君，五方五德星君，二十八宿星君，北斗七元上道真君，南斗六司上生真君，五福十神太一真君，上清四餘四曜星君，天曹諸司真君，三元三官大帝，泰玄樞機三省諸相天君，玄中大法師真君，三天大法師真君，北極法主四聖真君，上清雷霆院使真君，雷霆九司列職真君，九天注生監生真君，九天司祿梓潼帝君，九天衛房聖母元君，本靖諸省府院司經籙法部主宰真君，三天門下三元真君，上章詞表靈官，五嶽聖帝，洞天福地、靖廬治化仙官，本靖祖玄真師、列位真人，經籍度列位真人，北陰酆都大帝，扶桑丹林大帝，三河四漬、五湖四海龍王，名山大川真宰，九天金闕、玉闕靈濟洪恩二位真君，風雲雷雨部威烈聖眾，城隍里社廟貌一切真靈。臣聞龍漢玉曆，明垂開劫之功；靈寶洞章，密著祈男之品。以今某屢陳丹懇，欲厚人倫。瓊席瑤壇，肅罄傾心之仰；雲車風馬，竚因飛步之游。歆禴祭以薦誠，保充聞而襲慶。伏願空浮五色，俱離劫仞之臺；輔翼萬仙，克享蘋蘩之薦。曲流恩德，溥福堪輿。臣與眾官等，無任皈依之至、再拜望雲，奉迎大駕。
　　降聖，初獻，散花。
　　臣某謹同誠上啟，虛無自然元始天尊，上清真境靈寶天尊，太清仙境道德天尊，昊天至尊玉皇上帝，三界應感，一切威靈。臣聞大道杳冥，真靈肇布。玄元始氣，開圖於億劫之初；日月星辰，高列於萬天之上。互分主宰，共濟生民。醮官某念以子息不榮，憂惶在念。謂生非汝有，乃天地之委形；而物以道生，籍陰陽之和氣。載蠲吉旦，交薦明誠，望鶴駕以凝情，想瓊輪而注目。伏願仙靈下盻，列聖迴光。六甲三元，各運保胎之節；億乘萬騎，周扶度命之章。享以明馨，庶臻蕃衍。臣叨依真教，獲預關行，爰有詞誠，謹當宣奏。
　　宣詞。
　　諦詳詞語，備見至誠。念人為萬物之靈，不靈則無以異於物；子者親之後，非後則無以繼其親。用傾亹亹之誠，仰讀高高之聽。伏願蒼穹降佑，帝祚無疆。后妃符穜稑之祥，媒官顯弓矢之異。皇儲錫羨，玉牒增光。君臣胥慶於明良，夷夏共遵於文軌。上以廣寥蕭四海之澤，下以盡天保歸美之誠。然後福及醮官，澤流後裔。格于天而格于帝，敢徼四世之五公；拜乎後而拜乎前，庶或一門之萬石。仰祈真造，俯鑒精衷。臣與醮官等，無任祈懇激切之至，再拜上香，酒陳亞獻。
　　散花。
　　臣聞元綱流演，布三景於天根；造化樞機，統萬靈於斗柄。分五行而迭運，斡四序以順成。十一曜星，紀災祥於曆等；四七列象，注壽夭於胎禽。顧惟陰驚之司，憑用竭精，衷而有禱。伏念某保姓受氏，積有歲年，侍膳問安，本傳冢嫡，載陳蠲潔，希降仙靈。伏願泰階平而風雨時，火星中而寒暑正。三百六十五度四分之一，並無爽於歲時；萬有一千五百二十之星，悉罔愆於宙伏。然後享其誠意，注上南宮，傳幹蠱以相承，保鳴謙而獲吉。長庚入夢，願符太白之精；箕尾乘天，庶協商巖之祝。臣與合壇眾等，無任祈恩請命之至，酒陳終獻。
　　散花。
　　臣謹重誠上啟，諸天上帝，十極高真，咸望洪慈，洞回昭格。臣聞嶽峙海澄，諒無文而不度；喙鳴口語，皆在地以成形。儲祥蓋本於山川，生物遂成於造化。關東出相，既有賴於風聲；惟岳降神，理亦資於和氣。或汝穎之多士，或巴蜀之好文，允屬地靈，虔依道蔭。醮官某胎嬰病注，子嗣不繁，慮冢訟之牽連，或土工之刑剋，廼陳法供，冀格上真。伏願江漢炳靈，山澤通氣，察丹誠於螻螘，飲菲薦於潢汙。海不揚波，有既陂之九澤；坤厚載物，無皆震之三川。普度幽明，俱蒙惠澤，赦其罪咎，錫以後昆。禮樂書數，則興盛於一門；地水火風，則保和於四大。漢臣官學，照鄉社以彌光；晉輔子孫，並淮流而不絕。臣與齋官無任祈恩激切之至，再拜上香，香湯獻上。
　　步虛。
　　重稱法位。
　　具位臣某與臨壇官眾，謹同誠上啟，玉清玉帝元始天尊，上清上帝靈寶天尊，太清大帝道德天尊，昊天至尊玉皇上帝，諸天諸地，諸水諸山，三界應感，一切真靈。臣聞齋修行道，教雖准於六時；玄酒大羹，禮必周於三獻。顧惟塵□，屢瀆天聰，菲薦蘋蘩，稽停儀衛。伏念臣等學法未備，犯科滋多，舉措乖儀，詞章脫略，動罹罪咎，咸乞赦原。惟冀上界高真，各還瑤闕。下方列聖，盡返仙曹。降福流恩，解災度厄。諸天復位，寂遺響於倏欻之間；太極候烟，保胎氣於延生之府。臣等凝瞻法從，結想太空，極恨塵波，難留聖躅。臣與齋官合壇眾等，無任瞻望拜首天階奉辭聖駕激切攀戀之至，謹言。
　　復爐。
　　香官使者、左右龍虎君、侍香諸靈官，當令臣向來設醮之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭烟，傳臣向來所啟之誠，速達徑御至真無極大道、昊天玉皇上帝御前。
　　道門科範大全集卷之二十九竟
　　道門科範大全集卷之三十
　　洞經籙弟子仲勵編
　　誓火禳災說戒儀
　　法事陞壇如式。
　　念淨天地咒。
　　灑水，序立。
　　高功臨案說戒。
　　具位臣某等，謹焚道香、德香，無為清靜、自然真香，虔誠奏啟，虛無自然元始天尊，太上道君，太上老君，昊天玉皇上帝，九皇至尊，十方上聖，諸君丈人，三十六部尊經玄中大法師，圓穹上象火德熒惑星君，鶉火鶉首鶉尾之次，雍秦周洛楚荊之分，列宿星君，厚地洞宮，嶽瀆主宰，三界應感，一切真靈。咸望洪慈，俯垂洞鑒。臣今奉為宣意，其諸情悃，已對敷宣，諒沐天恩，鑒明祀事。臣伏以夫南方火德熒惑星君，主掌萬物，燭幽洞微，福善禍淫，助天行化，攷之前代，效驗灼然。按《前漢□天文志》云：熒惑出則大兵，入則兵散還止息，乃為死喪寇亂，在其野亡地以戰則不勝。孝景四年七月癸未入，東井行陰道。又以九月癸未入，輿鬼。戊寅日出，占之曰：為誅伐火災。其從有栗氏事未央，東闕災，元鼎中守南斗，占之曰：所守為亂賊喪兵，其國絕祀南斗，越分野，其後相殺王及太后。漢兵誅之滅，其國前漢，熒惑示現，凡十七八，莫非凶亂之起也。後漢中元二年，火星犯太微西南星，為將相後、太尉司徒坐事免官。永平十三年，犯輿鬼，為大喪；質星，為大臣誅戮。後楚王英、顏忠等，妖謀事覺而死。後漢熒惑示現，凡十二餘，莫非禍災之至也。降自晉宋、隋唐五代之間，不可備錄。此於行度之間，變起在國者如此。按《五星明體經》云：熒惑照人，命壽促貧。窮順於命，壽至五旬，刑剋妻男，多有障難。照於疾厄，刑折風勞。逆在運宮，行年必死。此於照臨之位，災應在人者如此。至於祝融回祿，變現人世。火自天降，名之曰災。因世人之罪惡貫盈，則遭其禍。秦起阿房宮，覆壓三百餘里，五步一樓，十步一閣，取之盡錙銖，而用之如泥沙。楚人一炬、火三月不滅，此因人為所致也。摩竺嘗從洛陽乘車而歸，未至家，見一婦人求寄載。臨別曰：我是天人，使我焚東海縻竺家，今已寄君車，又不可不燒。君但速歸，我當緩來。竺乃至家，收資財以避之，至日中而火大發，此以警悟世人也。汝南桓景，因費長房謂之曰：九月九日，汝家有火災，可速去，令家人各以絳囊盛茱萸，登高山，飲菊花酒，禍乃可銷。景如其言，舉家登高。少頃還，見牛羊雞犬，皆暴死焉。後人因而仍此，有禳制之法也。漢桓帝於正旦大會群臣。樂巴含酒，望西南而噀。帝問其故，答曰：蜀有火災，故以救之。遣使訪之，果云賴大雨從東北而來，雨中有酒氣，此有救解之術。昔熒惑守心，屬宋之分野，景公憂之，乃出君人之言三，遂徙三度。劉琨守江陵，民家失火。琨乃向火叩頭請罪，俄而，反風滅之，此有回旋之道。夫禍福之來，皆人所召。天心仁愛，法許祈禳。今有奉道某等，同啟丹誠，修建誓火禳災道場，命臣等宣行科範，請福禳災，保寧境土。建壇之初，倘非叙述醮事，敷演科戒，則何以感格上靈。今當以臨壇十戒，宣示同齋之人，各請受持，咸當靜聽。
　　第一戒者，不得擾亂形神。常懷專一，喜怒哀樂，不萌於心，務致精明，以格上聖。
　　第二戒者，不得傲忽聖真。常懷恭敬，企仰尊像，心起精虔，天真大神，浮空降接。
　　第三戒者，不得輕慢靈文。常懷信重，三洞經典，玩味誦持，從悟成真，求證道果。
　　第四戒者，不得誹謗法門。常當敬護，弘道明法，濟度幽明，各令歸依，廣獲受度。
　　第五戒者，不得忤觸道場。常懷精潔，齋戒沐浴，始近法壇。臭穢腥血，無求取禍。雞狗禽畜，無使突來。
　　第六戒者，不得放縱身心，呼叫喝罵，語笑灌譁，睡眠酗酒。昭事上真，如對君父。
　　第七戒者，不得退轉道心。常懷堅固，勿因小慊，便滅誠意，精進崇奉，福利無窮。
　　第八戒者，不得减省法事。常懷勤恪，行道誦經，朝真拜聖，使功德滿足，幽顯沾恩。
　　第九戒者，不得錯悮章奏。常懷精審，若鹵莽滅裂，不加參對，則三天門下，有所譴卻，圖福反禍，深可震懼。
　　第十戒者，不得商較財利。常懷謙讓，施者受者，各得歡喜，無使怨恚，自損福田。
　　已上十戒，眾官能持否？答曰：能持。
　　天尊言：凡拜章行道，四天帝王皆駕飛雲緑軿八景玉輿，侍從真人玉女手執華旛，前導鳳歌，後從天鈞，白鶴獅子，嘯歌邕邕，燒香散花，浮空而來。瞻禮行道，觀聽法音，天真下降，萬靈朝焉。如是豈可不盡其法邪？當先受十戒，然後行道，庠序雅步，靜心閑意，坐起臥息，不離儀格，天真歡悅，列名上清，可謂得道方寸之門。
　　謹白齋官，齋法尊嚴，威禁至重。當須掃灑庭宇，每令潔靜，約飭內外，大小肅靜。勿以常俗誼雜，干冒真靈。若有善信男女，願聞道法，沐浴齋潔，來詣法壇，瞻禮皈依，同沾福利。若傲誕輕慢，不信正真，如是之者，必招冥譴。登齋之士，可不畏之。
　　結願，下壇。
　　道門科範大全集卷之三十卷竟
　　道門科範大全集卷之三十一
　　三洞經籙弟子仲勵編
　　誓火禳災道場儀
　　啟壇行道
　　法事陞壇如式。
　　各禮師存念如法。
　　宣衛靈咒。
　　東方：
　　九炁青天，明星大神。煥照東鄉，洞映九門。轉燭陽光，掃穢除氛。開明童子，號曰玄卿。備衛我軒，上對帝君。收魔束妖，討捕兇羣。奉承正道，赤書玉文。九天符命，攝龍驛傳。普天安鎮，我得飛仙。
　　南方：
　　三炁丹天，煥景浮光。熒星轉燭，洞照太陽。上有赤精，合契虛皇。開明靈童，號曰華房。總統火兵，備守玉堂。斬邪束妖，剪截魔王。北帝所承，風火莫當。流鈴交煥，斕衛壇場。正道流行，敢有巴狂。我享上功，坐運魁罡。億劫長存，保天無疆。
　　西方：
　　七炁素天，太白流精。光耀金門，洞照太冥。中有素皇，號曰帝靈。保神安鎮，衛我身形。斷絕邪源，王道正明。宮殿整肅，三景齊并。道合自然，飛昇紫庭。靈寶符命，普惠萬生。元皇正炁，來合我身。功加一切，天地咸寧。
　　北方：
　　五炁玄天，元始徘徊。辰星煥爛，光耀太微。黑靈尊神，號日層威。統冠飛天，仙裙羽衣。備衛五門，檢精捕非。敢有干試，豁落斬摧。玉符所告，神鎮八威。邪門閉塞，正道明開。映照我身，三光同輝。策空駕浮，舉形仙飛。
　　中央：
　　一炁黃天，調理乾坤。陶鎔陰陽，總統玄真。鎮星吐輝，流煥九天。開明童子，號曰天璘。元炁陽精，焰、上朱烟。洞照天下，及臣等身。百邪摧落，殺鬼萬千。中山神咒，普天使然。五靈安鎮，身飛上仙。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今啟壇行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與臨壇官眾，謹同誠上啟，虛無自然元始天尊，太上道君，太上老君，昊天玉皇上帝，九皇至尊，十方上聖，諸君丈人，三十六部尊經玄中大法師，圓穹上象火德熒惑星君，鶉首鶉火鶉尾之次，雍秦周洛楚剕之分，列宿星君，厚地洞宮，嶽瀆主宰，三界應感，一切真靈。臣聞大道混融，並資陶於一氣；元精既判，咸禀受於五行。惟火德之攸司，總南訛之大柄。凡初覆育，悉荷照臨。某念共業以無知，恐招殃於不測，危疑度日，激切馳誠，瀝膽披肝，獻花酌水，恪遵靈訓，祇奉明威，瞻紫纛之前驅，從翠華之下狩，普加洪覆，俾遂安居，占舍次之休祥，保鄉鄰之綏靖。臣等告盟之始，廣濟為先，觀其祇畏之詞，宜在關陞之列。仰希大造，允納虔祈。醮官詞誠，謹當宣奏。
　　宣詞。
　　諦詳詞語，灼見至誠。不忘累歲之祈禳，仰覲萬靈之憫覆。醮儀既戒，齋範聿陳，殫精意以申聞，竭輿情而俯豫。伏願慈顏妙感，道力旁通，未離玄．座而周遍十方，不下宴居而已超塵劫。敢憑靜念，昭事虛皇，少歆祭懼之儀，為退守心之度。伏乞玄都列聖，紫極高真，洞鑒乃衷，誕垂丕應。勑勒監齋使者，里域真官，奏事金童，傳言玉女，靈寶官屬，一合同心，降臨壇所，肅清內外，降伏妖魔。使臣等百神營衛，一念清虛，啟奏咸通，思念立感，醮功上徹，善錄天司。普及醮官某家，消蕩千災，增延百順，息除焚燎，掃蕩瘟邪，同歸道德之風，共樂昇平之化。明旦依法行道，續更以聞，謹啟。
　　十二願。
　　復爐。
　　香官使者、左右龍虎君、侍香諸靈官，當令臣向來啟壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭烟，傳臣向來所啟，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之三十一竟
　　道門科範大全集卷之三十二
　　三洞經籙弟子仲勵編
　　誓火禳災儀
　　清旦行道
　　法事陞壇如式。
　　各禮師存念如法。
　　宣衛靈咒。
　　青陽虛映，耀日回靈。神虎辟邪，飛玄流鈴。摧奸滅試，萬魔束形。九微迴道，八威攝精。千真校錄，三元蕩清。左嘯中黃，右策六丁。七轉八合，周旋天經。聖化巍巍，大道興行。慶二雲流布，合景黃庭，和與道合真。
　　嗚法鼓三十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今清旦行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與臨壇官眾，謹同誠上啟，虛無自然元始天尊，太上大道君，太上老君，太上昊天玉皇上帝，紫微天皇大帝，紫微北極大帝，聖祖天尊大帝，后土皇地祇，元天大聖后，十方無極大道，諸天天帝，三十六部尊經玄中大法師，圓穹上象火星執法真君，所變所化、列宿星君，厚地洞天、嶽瀆主宰，南方離位丙丁巳午火部官屬，三界應感，一切真靈。臣聞察璿璣以齊七政之運，載在虞書；分星度以觀五緯之躔，記諸周典。仰惟火德，位鎮丹天，稱炎帝以持權，號火星而執法。夏令所主，為風伯以應時；離卦所司，拱太微而受事。因五凶而作變，體十善以降祥，並行度而有臨，咸炳輝而垂照。某生居塵界，命係星圖。出入往來，久荷照臨之德；行藏語默，動多過失之愆。屬星火之戒嚴，況炎威之可畏，不藉歸心之祝，曷回陰驚之私。是用率眾籲誠，恭崇大醮，演琅函而對越，瞻絳闕以欽承，皆所以悔謝愆尤，導迎景貺。臣等棲身真館，戲教人間，觀其深秉心誠，可謂衹畏天命。爰祝釐於三境，敬瀝懇於諸天，仰祈穹極之靈，必副群心之禱。況奉詞悃，敢不上聞，爰有心詞，謹當宣奏。
　　宣詞。
　　按如詞語，灼見忱恂。諒達宸聰，恭承睿聽。竊聞瓊臺鳳闕，寶苑龍丘，自始青之肇開，及元黃之既啟。金書玉字，發現於諸天；碧簡丹文，流行於厚地。蕩蕩大化，巍巍神功，溥利有情，遍沾無極，爰遵典式，肅建靈壇，延企真斿，仰希景祐。以今清旦行道，請法眾等運玆初捻上香，願此香烟，騰空上徹，供養太上三尊，十方眾聖。臣等皈身、皈神、皈命，首體投地，以是捻香功德，上祝當今皇帝陛下。伏願體堯仁而御宇，超舜孝以安民。寶祚綿長，茂建中興之業；聖圖增廣，彌隆泰定之基。壽比天崇，福如川至，六宮安靖，百辟忠良，金枝鬱秀於千春，玉燭均調於四炁。今故燒香，自歸依師尊大聖眾至真之德。得道之後，保天長存，和與道合真。
　　以今清旦行道，請法眾等運玆二捻上香，願此香雲，騰空上徹，供養太上三尊，十方眾聖。臣等皈身、皈神、皈命，首體投地，以是捻香功德，歸流某家九祖七先、前亡後逝。伏願解除冥謫，超蠢仙庭，反形而游太空，脫身而離五濁，永謝九幽之地獄，長依十極之天尊，早契道真，常存正見。今故燒香，自歸依師尊大聖眾至真之德。得道之後，升入無形，和與道合真。
　　以今清旦行道，請法眾等運玆三捻上香，願此香雲，騰空上徹，供養太上三尊，十方眾聖。臣等皈身、皈神、皈命，首體投地，以是捻香功德，歸流某。伏願火德垂慈，陽靈介福，熒惑不聞於留伏，攙搶永戢於光芒。責己畏威，願退守心之舍；循躔錫祉，勿揚在戶之星。中興覬王於朝家，明盛更光於人物，封疆靜謐，戶口豐繁，共趨嘉會之亨，同遂大明之上。今故燒香，自歸依師尊大聖眾至真之德。得道之後，永保長生，和與道合真。
　　懺方。
　　一二啟。
　　三禮。
　　重稱法位。
　　具位臣某與臨壇官眾，謹同誠上啟，太上三清上聖，昊天玉皇上帝，九皇至尊，十方上聖，三十六部尊經玄中大法師，火德上真，三界應感，一切真靈。臣聞清靜之教，大闡於西周；正一之風，宣行於東漢。自虛皇之造物，至道居尊；洎盤古之開天，神化為主。東西列陰陽之位，南北定坎離之宮，日月運行，星辰經緯，所以斡旋二氣，制御萬神。矧火德之尊星，實中天之景曜。司盜司疾，主饑主兵，所居之國罹殃，所向之方為亂，本人為之勃繆，致天變之不常。醮官某恭以斗建南杓，魁每端於坎位；火居夏曆，卦正屬於離宮。事宜思患以預防，人在省躬而祇畏。欲圖寧謐，敢怠祈禳。臣等夙慕沖虛，冥探道奧，參經佩籙，按法行科，將感格於真靈，必蕩清於塵垢。伏願黃華濯質，赤景分晶，滌陰穢於百關，保靈光於八素，肅清壇席，感降飈符，恭按明科，儼崇粹象。以小臣之法眾，歌大有之祕章，少伸昭報之誠，祇迓沖游之貺。屬玆關告，輒罄忱詞。伏願列曜收威，法星息照，重華降福，太白辟兵，火無焚燎之災，水息漂流之患。朱陵大帝賜以長生，南極老人錫之上壽。丹靈所統所轄之聖，轉禍為祥；災惑所變所化之星，依躔順度。一方蒙佑，比屋霑恩，俱亡卒暴之驚，共享清平之樂，乾元清泰，地紀安寧，聖祚遐長，生民康輯，上明天尊大慈之澤，下副臣等皈向之誠，謹啟以聞。
　　十二願。
　　復爐。
　　香官使者、左右龍虎君、侍香諸靈官，當令臣向來清旦行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭烟，傳臣向來所啟，速達徑御至真無極大道、昊天玉皇上帝御前。
　　出堂頌。
　　道門科範大全集卷之三十二竟
　　道門科範大全集卷之三十三
　　三洞經籙弟子仲勵編
　　誓火攘災儀
　　臨午行道
　　法事陞壇如式。
　　各禮師存念如法。
　　宣衛靈咒。
　　丹靈朱火，炎霞激風。赤輪剛運，天光八衝。迸威包羅，交變萬方。流金豁落，群魔滅蹤。辟奸破妖，明耀元功。金符召制，躡雲策龍。謠歌慶會，散花太空。神化冥運，四極安隆。伏御帝前，罔有不恭，和與道合真。
　　鳴法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今臨午行道，謹奏為入意，其諸忱悃，已錄告聞，願得太上＋方至真道炁，靈寶瑞光下降，流入臣身中，令臣所啟，速達徑御至真無極大道，昊天玉皇上帝御前。
　　請稱法位。
　　具位臣某與臨壇官眾，謹同誠上啟，虛無自然元始天尊，太上大道君，太上老君，太上昊天玉皇上帝，紫微天皇大帝，紫微北極大帝，聖祖天尊大帝，后土皇地祇，元天大聖后，十方無極大道，諸天天帝，三十六部尊經玄中大法師，圓穹上象火星執法真君，所變所化、列宿星君，厚地洞天、嶽瀆主宰，南方離位丙丁巳午火部官屬，三界應感，一切真靈。臣聞元精垂象，紫微端北極之尊；列曜交踱，火德御南昌之府。幽贊生成之化，廣敷臨照之功，居絳闕以垂光，司丹天而布政。所臨分域，可驗災祥，應二數以秉權，歷周天而舒彩。或星綱改運，或分野流祥。凡處光明，敢忘寅畏。醮官某叨居塵界，幸託真休，屬星火之戒期，正朱明之在候。當此流金之日，畏夫爍石之威，震懼靡寧，省循自咎。於是冥心謝過，克己懲愆，啟淨醮於私居，誦真詮於邃宇，仰惟霄極，俯察輿情，冀垂監在之休，可使安常之慶。臣等忝居道職，監主壇科。望天門之九重，神游玉闕；存洞章於太一，默想金姿。冀回有裕之慈，施以無涯之澤。臣既承詞悃，敢不上聞，爰有心誠，謹當宣奏。
　　宣詞。
　　諦詳詞語，備見忱恂。天無臭而無聲，唯聞善聽；道有情而有性，所應不違。將以感格者，必在至誠；欲祈潜通者，須憑善祝。臣聞元從一炁，肇立陰陽，彰洪化於太空，育飛精於沖極。隆隆神岳，眇眇天階，萬靈翊衛於元皇，列宿制安於羣動。在昔青童畫卦，赤帝滋民，龜龍負河洛之文，麟雀應嘉祥之命。有熊治世，金母傳符，大範備以既陳，天象幽而斯顯，一人崇則萬方昭泰，百一王順則千古攸遵，咸繼位於供猷，居中央而布德。今則薰風應律，畏景當時，仰臨照之無私，奉明威之有感。式涓良日，嚴啟仙科，冀格高真，康延景福。以今臨午行道，請法眾等運玆初捻上香，願此香雲，騰空上徹，供養十方道寶天尊。臣等皈身、皈神、皈命，首體投地，以是捻香功德，上祝當今皇帝陛下。伏願玉曆延洪，丕基久大，壽同天地，德並唐虞，離明常運於照臨，乾健大施於宰育。皇后坤德厚載，月魄齊輝，翊贊聖君，克昌大業。常推慈儉，宣內則於九圍；永布惠和，慶本支於萬世。今故燒香，自歸依道尊大聖眾至真之德。得道之後，保天長存，和與道合真。
　　以今臨午行道，請法眾等運玆二捻上香，願此香雲，騰空上徹，供養十方經寶天尊。臣等皈身、皈神、皈命，首體投地，以是捻香功德，歸流某家九先滯識、七祖神儀、過往親緣、已亡眷屬。伏願金書度命，玉匱薦神，靈府凝於黃雲，仙門生於紫戶，澡新舊爽，升陟丹庭，均善利於億曾，覃餘休於來裔。今故燒香，自歸依經尊大聖眾至真之德。得道之後，昇入無形，和與道合真。
　　以今臨午行道，請法眾等運玆三捻上香，願此香雲，騰空上徹，供養十方師寶，天尊。臣等皈身、皈神、皈命，首體投地，以是捻香功德，歸流某家長幼尊卑，親緣眷屬，三官清淨，九戶圓明，八景榮形，七元通炁。荷清都之純喜，丕對洪休；俾素志之感神，顯增洪筭。推五行，勛冀收威於火德；叙八卦，則祈解難於離宮。退舍在玆，回祿不至。今故燒香，自歸依師尊大聖眾至真之德。得道之後，永保長生，和與道合真。
　　懺方，命魔，三啟，三禮。
　　重稱法位。
　　具位臣某與臨壇官眾，謹同誠上啟，虛無自然三清上聖，昊天玉皇上帝，九皇至尊，十方上聖，三十六部尊經玄中大法師，火德上真，三界應感，一切真靈。臣聞景曜舒光，高聳太虛之上；列星拱極，端居寥廓之中。總化育以宣精，輔生成而布德，攝萬魔於三界，張列宿於諸天。大闡真功，普濟羣品。醮官某叨居道蔭，獲處人倫，念玆一介之微，亦被三辰之照。但以色身所累，妄想難除，沉迷利害之場，汨沒愛憎之境。惟其稔內熱之禍，當必致自焚之災，慮回祿之不虞，乃先事而控告。涓玆穀旦，設此殊科，心意精微，香花芬馥，諷瓊編之隱韻，誦玉笈之空歌，不辭永日之勤，冀達高真之聽。伏願眾真來格，多福漸臻。蠲疫癘於未形，神無出祟；卻禍殃於方至，火不為災。俾里閈之咸安，保室家而胥慶。眾罪永滅，萬災不干，使門戶之昌隆，得生身之受度。世世昌熾，乃子乃孫；劫劫長存，一旦今亘古。真根不昧，妄想悉除。上願皇帝羲皡齊華，農黃繼躅，峻鼇峰而等福，廓鵬海以增年。妃后諸王，輔寧大寶。文階武列，翼亮洪基。後冀二象昭融，三光貞正，薰風入律，和氣調時。農功有積於京坻，民俗咸登於仁壽。三徒九夜，動植飛沉，同均浩蕩之恩，俱契正真之果，上明天尊大慈之澤，下副臣等懇切之誠，謹啟以聞。
　　十二願。
　　復爐。
　　香官使者、左右龍虎君、侍香諸靈官，當令臣向來臨午行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭烟，傳臣向來所啟，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之三十三竟
　　道門科範大全集卷之三十四
　　三洞經籙弟子仲勵編
　　誓火禳災儀
　　晚朝行道
　　法事陞壇如式。
　　各禮師存念如法。
　　宣衛靈咒。
　　五星高耀，瑞氣飛浮。元始集神，天地交周。玉符寶節，嘯命微幽。擲火揚威，奸凶無留。萬魔振伏，紛葩卻消。摧怪滅惡，道炁周流。神光照夜，陰翳俱收。萬神降格，扇景秉飈。羣生咸遂，惠遍神州，和與道合真。
　　鳴法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御至真無極大道、昊天玉皇上帝啣前。
　　請稱法位。
　　具位臣某與臨壇官眾，謹同誠上啟，虛無自然元始天尊，太上道君，太上老君，太上昊天玉皇上帝，紫微天皇大帝，紫微北極大帝，聖祖天尊大帝，后土皇地祇，元天大聖后，十方無極大道，諸天天帝，三十六部尊經玄中大法師，圓穹上象火星執法真君，所變所化、列宿星君，厚地洞天、嶽瀆主宰，南方離位丙丁巳午火部官屬，三界應感，一切真靈。臣聞陽靈表瑞，火德承天，分日域以繼明，御離方而定位。爰司夏曆，以正歲功。由是出入絳霄，循環黃道，應期不素，謫見無私。雖懸象著明，係乎邦國；而垂災介福，亦及生靈。臣等叨荷靈休，蹈玆昌運，未能洗心鍊質，遁跡嵓巒，混濁塵寰，因循俗境。而濟人助國，救物為先，凡有投誠，理宜昇達。況奉詞悃，敢不上聞，爰有心詞，謹當宣奏。
　　宣詞。
　　按如詞言，丹誠激切。叩之斯在，格以不違。伏聞眇邈高穹，幽微上境，熒煌火德，皇應鶉星。數推地二之神，宿而彌壯；位據離明之正，尊而不親。生土剋金，出寅入戌，考炎凉而知伏見，眂授象而辨妖祥。在職有功，猶配食心之享；乞靈救疾，尚惇祭爟之儀。蚓此凡微，每叨真廕，常翰淵冰之慮，恭投豺獺之誠，肅按祕文，俯陳明薦。以今靜夜行道，請法眾等運玆初捻上香，願此香雲，騰空上徹，供養太上三尊。臣等皈身、皈神、皈命，首體投地，仰惟聖火星執法真君。伏願暫捨躔宮，遙臨法會。朱旛赤旆，紫霧紅霞，靈突相參，獰神所侍。輝輝天際，扇育物之。晴風赫赫，空中垂照。臨之景貺，有禳必去，無疊不來。金燼蘭膏，照九幽之陰慝；檀烟瑤水，驅不善之時殃。惟冀大火安流，畢方竄匿，偕五行之有慶，覬三伏以無虞，舉至止之百祥，歸藹然之多士，杳杳洪造，區區此心。今故燒香，自歸依道尊大聖眾至真之德。得道之後，保天長存，和與道合真。
　　以今靜夜行道，請法眾等運玆二捻上香，願此香雲，騰空上徹，供養太上三尊。臣等皈身、皈神、皈命，首體投地，以是捻香功德，仰惟大聖火星執法真君，虛中作離，包神水停含之德；日晶為性，抱畢月生化之宜。以苦滋甘，居常屬禮，虔誠有感，照燭無私。惟冀社稷尊靈，宗祧先聖，怡神絳闕，證品朱宮，流蔭帝圖，永昌大業，茂隆億載，慶集千祥。今故燒香，自歸依經尊大聖眾至真之德。得道之後，昇入無形，和與道合真。
　　以今靜夜行道，請法眾等運玆三捻上香，願此香雲，騰空上徹，供養太上三尊。臣等皈身、皈神、皈命，首體投地，以是捻香功德，仰惟大聖火星執法真君。願藏烜懼威光，不致侵門害魚之咎；乞止赫烈形勢，永無焚廄傷人之憂。凶悉未萌，吉皆來兆，聞祈不忒，見請皆從。仍冀某家丹籙祛災，清都介福，家門叶泰，善念惟新，旁周品彙之中，俱契真常之妙。今故燒香，自歸依師尊大聖眾至真之德。得道之後，永保平康，和與道合真。
　　三啟，三禮。
　　重稱法位。
　　具位臣某與臨壇官眾，謹同誠上啟，太上三清上聖，昊天玉皇上帝，九皇至尊，十方上聖，三十六部尊經玄中大法師，火德上真，三界應感，一切真靈。臣聞濫處人倫，繆居聖世，幸承靈寶蔭育，得睹蘂笈真科。聞有福善禍淫，在操心之所致；恐其信邪倒見，莫反念以歸依。惟無上之元尊，假有為之妙法，昭垂經典，永覺昏蒙，禳於未兆之間，安有追前之悔。今醮官某投誠大道，瀝懇諸天。每惟自不覺知，漸小愆而致甚；常憂變更運數，或積業以難逃。夙夜靡遑，行藏在念。七珍五穀，慮有積而不散之非；六畜二蠶，恐昭物極惡盈之罪。今陳菲薄醮禮，禱謝熒惑星君，恭按闕伯之規模，願遂景公之仁感。憫玆惕若，錫以安然，里域無卒暴之驚，居止有清閑之慰。四時寧謐，八節欣怡，絕燈燭非次之光，息爐竈殊常之焰。普及各門，康泰一境，澄清樂業，安居懷仁，率善上願，二儀昭泰，三景輝華，九穀滋豐，五兵韜戢，龍神警衛，疫毒無侵，謀生遂安逸之歡，在野有謳歌之樂。飛沉遂性，動植舒榮，九夜開光，三途罷對，見大道無方之應，契聖明有感之祈。普及幽遐，俱升福岸，上明天尊大慈之澤，下副臣等皈命之誠，謹啟以聞。
　　十二願。
　　復爐。
　　香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭烟，傳臣向來所啟，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之三十四竟
　　道門科範大全集卷之三十五
　　三洞經籙弟子仲勵編
　　誓火禳災儀
　　設醮行道
　　法事陞壇如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　鳴法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今設醮行道，謹奏為入意，其諸誠意，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御至真無極大道、昊天玉皇上帝御前o
　　請稱法位。
　　具位臣某與臨壇官眾，謹同誠上啟，虛無自然元始天尊，太上大道君，太上老君，昊天玉皇上帝，紫微天皇大帝，紫微北極大帝，聖祖天尊大帝，后土皇地祇，元天大聖后，十方無極大道，諸天天帝，三十六部尊經玄中大法師，圓穹上象火星執法真君，所變所化、列宿星君，厚地洞天、嶽瀆主宰，南方離位丙丁巳午火部官屬，三界應感，一切真靈。臣聞大道玄妙，混成太極之初；至真自然，悼為天地之祖。機權造化，開闔陰陽，分八卦而撫萬形，建四時而成庶彙。所以陽居大夏，是為長養之方；候應南訛，式專化育之事。於是炎帝御宇，熒惑司方，分五事於禮文，專四方之火政。或當見而忽伏，或既縮而復盈。其變不常，皆為明罰。今醮官某嚴陳故事，祇奉陽靈，屬星火之正時，報離明之盛德，招延道侶，祇按沖科，嚴設壇場，仰延飈馭。伏願帝車接軫，自虎關閶闔而來；星馭交驂，從豹尾勾陳而下。澗蘋在薦，浻酌有嚴。臣無任瞻望激切屏營之至，再拜望雲，奉迎仙駕。
　　降聖，獻茶，初獻，散花。
　　臣謹虔誠上啟，太上三清玉帝，昊天玉皇上帝，三界應感，一切真靈。臣聞太陽分景，是為熒惑之星；離德宣精，亦名赤帝之子。八十萬里而騰彩，一百餘日而周天。其所居留，必形災福，亂常以戒昏政，循度以表明時。同五星聚，而天下咸歸；與四星合，而王者受慶。儻亡亂而失德，則盈縮之無常。仰視乾文，皇存災數。合歲星則饑饉，合太白則播遷，與土合則政益乖，與辰合則兵不利，月蝕其宮則為戰亂，心孛其度則主燎焚。惟修德而可禳，在省躬而知畏。運數雖關於國論，災祥寔系於民生。醮主某深慮積業招殃，修詞請命，仰荷聿臨於法席，敢稽敷露於凡情，設醮詞誠，謹當宣奏。
　　宣詞。
　　按如詞言，丹誠懇切。醮主某念以生逢妙化，夙仰真風，正當炎夏之期，乃屬熒惑之度。居常荷德，久堅祇畏之心；出或為災，故啟預禳之典。諷寶經之祕祝，露雲篆之真文，妙範聿陳，宏科備舉。天人交際，憑精祲而傾虔；儀物備豐，諒馨香之昭格。儼眾真之侍坐，瞻上帝之端居，一意欽承，百靈交會。伏願龍旗鳳葆，開下界之休祥；日轂霞車，彌炎官之威烈。臣等無任請命祈恩之至，酒陳亞獻。
　　散花。
　　臣聞謹終如始者人之本，懼災向善者理之常。生成既賴於乾坤，動靜豈離於水火。陰陽為局，魂魄所司，冬則主事於伺辰，夏則秉權於熒惑。爰玆九夏，昏見三星，庸知閼伯之紀時，正值祝融之行度。醮官某伏念生居凡俗，長處人倫，晝而爇薪，夜而燭道，用雖憑於人火，罹或變於天災。無私之德難量，有過之民常懼，謹虔誠於回祿，慮有孛於大辰。祓社振除，惟信鄭僑之盡禮；瓚圭弭救，未憑裨竈之知天。重敷祕典之文，載願高真之鑒，望心星之退舍，正天度，於高穹，育萬物之豐成，俾羣生之共濟。可燔可炙，不罹扇毒之虞；爰處爰居，無致徙薪之慮。今則蓮燈欲燼，赫曜日之餘光；寶篆將銷，散浮雲之輕靄。千真畢集，三獻已終。龍與將返於丹霄，鸞仗欲迴於絳闕，懼致再三之瀆，冒塵咫尺之威。並願洪慈，俯垂寬貸。臣等無任祈請之
　　至，酒陳終獻。
　　散花。
　　重稱法位。
　　具位臣某，謹重伸上啟，九清上聖，三界真靈。臣等輒嚴祭爟之儀，以祓燎原之厄。玉京上聖，荷迂景於紫壇；南極眾星，亦傾光於黼座。已盡流霞之獻，尚騰明燭之輝。再瀝懇於諸天，乞弭災於上象，既展禮於熒惑之度，更舒誠於變化之星。惟執法之餘光，散炎精而示罰。析旦欲彊於君道，昭明蓋主於兵喪。蚩尤如旗見王者之征伐，天攙如劍謂將帥之殺傷，司危所以平乖爭，赤彗所以掌誅滅，此皆附日而有象，復有因月而垂芒，有天陰晉若之名，有天惑官張之號。赤若異彩，天崔殊形，莫非災厄之官，悉有照臨之分。下降則為風伯，有神則稱火精。勢焰相乘，光怪交作，願仗天尊之道炁，盡收火德之餘威。國步無艱，勿揚威於多壘；邦家有慶，遂樂業於四民。火無焚廄之小栽，人無表道之先警，暑雨時而沴氣不作，陰陽和而年穀屢豐。臣尚慮五星凌犯，青彗逆流，在東方青龍七宿分野者，請以青帝真文為解禳之。若五星凌犯，赤彗逆流，在南方朱雀七宿分野者，請以赤帝真文為解禳之。若五星凌犯，白彗逆流，在西方白虎七宿分野者，請以白帝真文為解禳之。若五星凌犯，黑彗逆流，在北方玄武七宿分野者，請以黑帝真文為解禳之。若五星凌犯，黃彗逆流，在中央勾陳三垣帝座北斗七元星君者，請以黃帝真文為解禳之。上願帝主萬年，本支百世，天文有序，地紀常容，國富家康，時
　　和俗阜。然後醮官某家等，神安體裕，益筭延齡，福祿維新，凶衰不作，眷屬亨泰，所止肅清，井邑靜安，方隅寧謐。凡有祈請，悉荷保全，普及生靈，均叨庇佑。臣等無任祈謝之至，拜首天階，謹伸奉送。
　　復爐。
　　香官使者、左右龍虎君、侍香諸靈官，當令臣向來設醮之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭烟，傳臣向來所啟，速達徑御至真無極大道、昊天玉皇上帝御前。
　　送聖，化財。
　　道門科範大全集卷之三十五竟
　　道門科範大全集卷之三十六
　　三洞經籙弟子仲勵編
　　誓火禳災設醮三時都懺儀
　　清旦
　　臣等至心皈命南方大聖火星執法真君，侍從靈仙官屬，星宮神仙，和諸靈官。臣眾等伏聞上帝匪忱，道無私於降鑒；高真應感，誠自格於靈承。輒罄丹衷，仰干洪造。竊以緯星應候，祀關伯於朱明；列曜奠方，配祝融於鶉首。默運司天之紀，優持造化之權，其伏見有時，其吉凶有兆，行天不紊，應物無私，儻嚴知畏之心，必降殊常之祉。奉道某等幸遇昇平之久，時膺保合之和，化被五行，政修六府。食心食珠，音咒職嚴火正之官；取柳取槐，法有四時之變。象氣交順，精誠感通，運合升明，祥無災燀。音闡炎帝之紀，充正而不乖；太陰之原，無過與不及。上自京闕，遠覃庶邦，火焚具修，時令咸舉，家有徙薪之慮，人懷爛額之傷。是用刻意金科，叩心玉陛，設蘋繁之淨供，薦豺獺之微誠，志心皈命南方離位丹天赤皇上真道君，火德執法真君，析變析旦昭明星君，蚩尤司詭星君，天攙赤彗星君，天陰晉若星君，官張天惑星君，赤若天崔星君，大火宮中一切神仙諸靈官。伏願道眼照臨，靈威覆護，耀熒惑以循軌，弭回祿而降休，千里儲祥，萬家蒙祐。人民平泰，無扎瘥水旱之殃；氣運協和，消伏明赫曦之變。然後方隅寧靜，居止鎮安，普及各門，咸依道蔭。得道之後，昇入無形，和與道合真。
　　臨午
　　臣等伏聞赤熛神弩，祝融烈威。在天司權，有或君或相之職；在國出納，有季春季秋之時。上則潔陽燧感格之情，下則嚴木鐸修行之禁。隄防或失，厲降自天；延發有加，幸免無地。大懼昏頑之俗，罔悛僣戒之心，天惡其盈，鬼瞰而罰。永惟焦頭爛額而遏絕，孰與滌慮洗心而禱祠，悔悟一萌，昭回淵鑒。奉道某等捐軀道蔭，稽首真慈。豺獺報微，．敢圖省察；螻蟻誠至，咸冀徹聞。、惟靈輝上次之辰，與仙馭下游之分，望蠲威命，陰錫庬休，里閈清寧，井閭澄泰，不虞自息，非意罔干。兵火災傷，尋度危亡之厄；晦明風雨，更叨利順之功。敢不皈依，以酬化育。至心皈命南方離位丹天赤皇上真，道主火德熒惑星執法真君，精炁所變傳日旁月彗孛異星星君，星中神仙諸靈官。伏冀垂慈人世，憫察凡庸，俯降塵寰，監斯誠悃，流恩賜福，赦罪釋愆，絕焰焰之燎原，無譆譆之妖語。鳥不鳴於亳社，家以靖安；星無孛於大辰，人皆康阜。鷝鴋消去，預禳無妄之災；鶉首居飲，終獲大來之慶。得道之後昇入無形，和與道合真。
　　靜夜
　　臣等伏聞丹天絳府，掌生錄以無私；離位朱宮，布陽威而有赫。運靈芒而燭暗，騰正氣以流輝，凡在照臨，得遵皈仰。今有奉道某等，擇芹捧塊，露肝膽於朱陵；潔志清心，降雲霞於赤府。至心皈命南方大聖火德上真熒惑星真君，星中真人，星中大神，星宮神仙，諸靈官。切以地回三舍，驗彰前典之中；道贊一人，珠貫九霄之上。願回聖鑒，久察丹誠，躡丹霞紅霧以上流，擁緋飾明輿而下降，納斯墾悃，錫以殊祥，祛身罹命偶之災，除口發心為之過。草茅生聚，度暑景以清凉；土木形骸，計元陽之氣序。比屋免飛煙之恐，連甍無烈焰之驚，普及羣生，同依大化。得道之後，升入無形，和與道合真。
　　這門科範大全集卷之三十六竟
　　道門科範大全集卷之三十七
　　三洞經籙弟子仲勵編
　　安宅解犯儀
　　啟壇行道
　　法事陞壇如式。
　　各禮師存念如法。
　　宣衛靈咒。
　　東方：
　　九炁青天，明星大神。煥照東鄉，洞映九門。轉燭陽光，掃穢除氛。開明童子，號曰玄卿。備衛我軒，上對帝君。收魔束妖，討捕兇群。奉承正道，赤書玉文。九天符命，攝龍驛傳。普天安鎮，我得飛仙，和與道合真。
　　南方：
　　三炁丹天，煥景流光。熒星轉燭，洞照太陽。上有赤精，合契虛皇。開明靈童，號曰華房。總統火兵，備守玉堂。斬邪束妖，剪截魔王。北帝所承，風火莫當。流鈴交煥，翊衛壇場。正道流行，敢有巴狂。我享上功，坐運魁罡。億劫長存，保天無疆，和與道合真。
　　西方：
　　七炁素天，太白流精。光耀金門，洞照太冥。中有素皇，號曰帝靈，保神安鎮，衛我身形。斷絕邪源，王道正明。宮殿整肅，三景齊并。道合自然，飛昇紫庭。靈寶符命，普惠萬生。元皇正炁，來合我身。功加一切，天地咸．寧，和與道合真。
　　北方：
　　五炁玄天，元始徘徊。辰星煥爛，光耀太微。黑靈尊神，號曰層威。統冠飛天，仙裙羽衣。備衛五門，檢精捕非。敢有干試，豁落斬摧。玉符所告，神鎮八威。邪門閉塞，正道明開。映照我身，三光同輝。策空駕浮，舉形仙飛，和與道合真。
　　中央：
　　一炁黃天，調理乾坤。陶鎔陰陽，總統玄真。鎮星吐輝，流煥九天。開明童子，號曰天璘。元炁陽精，焰上朱烟。洞照天下，及臣等身。百邪摧落，殺鬼萬千。中山神咒，普天使然。五靈安鎮，身飛上仙，和與道合真。
　　鳴法鼓二十四通。
　　發爐。請稱法位。
　　具位某等，謹同闔壇眾官，今故燒香，以是功德，奉為天子王侯，百辟僚屬，土地官長，經籍度師，山林嵓棲修真之士，同學之人，九親姻族，天下人民，飛行動植，一切眾生。今故傾心；普伸懺悔，臣等皈身、皈神、皈命太上十方靈寶自然至真無極大道，乞賜原赦臣及齋官闔壇眾等，前世今生，無邊之罪，得免離三惡之道、十苦八難、九厄之中，使臣身得道真，飛行虛空，白日昇天，侍衛道君，逍遙無上金闕七寶自然宮殿，永與道合。所啟玄感，上御至真無極道前。
　　懺悔。
　　重稱法位。
　　具位臣某與問壇眾等，謹同誠上啟，太上無極大道，元始天尊，太上道君，太上老君，昊天至尊玉皇上帝，勾陳星宮天皇大帝，中天星主紫微大帝，承天效法后土皇地祇，十方無極大道，道德眾聖天尊，至真大帝，天帝，三十六部尊經玄中大法師，土府太皇太始五帝，中黃戊己應感真靈。臣等龍漢兆劫，大橫混於無名；開皇御圖，民風成於有欲。元始分真而應化，伏犧出智以開能。既易巢居，遂興棟宇。因稼穡以為杵臼之利，化毛血以為竃釜之宜。六府孔修，三綱有叙。爰自陽舒陰慘，甲剛乙柔，生殺寓於無形，橋福冥於莫測，輒披經訓，方悟俗緣。但某草芥微生，塵凡弱質，幸承餘慶，獲遇明時。既將有屋之可居，欲乞自天之垂佑，恭修齋直，告謝真靈。臣既忝真司，獲膺教首，職當宣化，志在立功。凡有投誠，理難寢絕。今奉詞悃，敢不上聞，啟壇詞誠，謹當宣奏。
　　宣詞。
　　按如詞言，丹誠懇切。臣謹為沐浴五體，澄練六情，依解災度厄之科，演安宅利居之法，施壇列纂，法地象天。以醮官某家所齎，紋繒法信，安鎮五方，香花燈燭，證質丹誠。以今日今時，建齋為始，至某時聞奏上真，請福祈恩，安神解犯，輒依齋法。宿、先以啟聞，恩惟太上三尊，十方眾聖，垂慈鑒映，省覽所陳，勑勒鑒察使者，土地真官，一合同心，併力營衛，掃蕩內外，清靜壇場，通達虛無，感降真聖，使臣及齋官心安神定，思念立感，啟奏御達，善功周就，無有窒滯。明旦行道，續更啟聞。
　　十二願。
　　復爐。
　　香官使者、左右龍虎君、侍香諸靈官，當令臣向來啟壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之三十七竟
　　道門科範大全集卷之三十八
　　三洞經籙弟子仲勵編
　　安宅解犯儀三十八安宅解犯儀清旦行道
　　清旦行道
　　法事陞壇如式。
　　各禮師存念如法。
　　宣衛靈咒。
　　青陽虛映，耀日回靈。神虎辟邪，飛天流鈴。摧奸滅試，萬魔束形。九微迴道，八威攝精。千真校錄，三元蕩清。左嘯中黃，右策六丁。七轉八合，周旋天經。聖化巍巍，大道興行。慶雲流布，合景黃庭，和與道合真。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今清旦行道，謹奉為入意，其諸忱悃，已錄奏聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與闔壇官眾等，謹同誠上啟，太上無極大道，元始天尊，太上道君，太上老君，昊天至尊玉皇上帝，勾陳星宮天皇大帝，中天星主紫微大帝，承天效法后土皇地祇，十方無極大道，道德眾聖天尊，至真大帝，天帝，三十六部尊經玄中大法師，土府太皇太始五帝，中黃戊己應感真靈。臣聞天尊孕化，大道垂功，二氣裁形，萬靈資始。圓清上結，懸日月而列星辰；方濁下凝、布山川而融海嶽。由是百神受職，以定方隅；五帝司分，各安其位。至乃清都紫閣，百雉九重，郡邑城池，人倫宅宇，皆有法象，以配乾坤，爰資安鎮之功，用叶乂康之福。臣等職當行教，佐國立功，凡有所祈，理宜聞奏，況奉詞旨，敢不上聞。
　　宣詞。
　　按如詞言，情旨丹切，莫因精感，上達真靈。臣等率勵法流，按依科式，敷壇列摹，法地像天，鎮龍綵於十方，貢詞誠於三境。以今清旦行道，請法眾等運玆初捻上香，願此香雲，騰空供養十方無上道寶天尊。臣等皈身、皈神、皈命，首體投地，以是捻香功德，上祝當今皇帝陛下。伏冀五山鎮地，永比鴻圖；八海浮天，長齊鳳曆。祚超周漢，聖越羲農。妃后皇儲，充光睿德。諸王公主，允契休符。混車軌於九圍、集梯杭於萬寓。今故燒香，自歸依道尊大聖眾至真之德。得道之後，保天長存，和與道合真。
　　以今清旦行道，請法眾等運玆二捻上香，願此香烟，騰空供養十方經寶天尊。臣等皈身、皈神、皈命，首體投地，以是捻香功德，歸流齋官某家，九世七玄，俾超夜府；六親五族，並證仙階。宅宇清寧，龍神鎮守，凶災殄息，妖惡不興。今故燒香，自歸依經尊大聖眾至真之德。得道之後，昇入無形，和與道合真。
　　以今清旦行道，請法眾等運玆三捻上香，願此香烟，騰空供養十方師寶天尊。臣等皈身、皈神、皈命，首體投地，以是捻香功德，歸流天地之內，有識含生，咸沐道風，盡登真果。齋官某災祛未兆，福降無涯，俱乘妙道之功，永證長生之品。今故燒香，自歸依師尊大聖眾至真之德。得道之後，永天長存，和與道合真。
　　懺方，三啟，三禮。
　　重稱法位。
　　具位臣某等，謹同誠上啟，虛无至真三境天尊，十方無極大道，道德眾聖天尊，三十六部尊經玄中大法師，土府太皇太始五帝，中黃戊己應感真靈。臣聞道化未分，混沌之首，體玄功而不宰，任真一以無為，洎乎二象分靈，三才設位，清濁配乾坤之質，晦明彰晝夜之殊。陰陽眾神，各司其職。於是構玆棟宇，代彼層巢，既取法於天關，遂主張於陰騭。所以乾天兌澤，各有統臨，離火巽風，互明衰盛。順之則必符貞吉，違之則自取悔尤。惟古及今，率由斯道。齋官某爰因卜築，恐有犯違，神道難明，常情靡測。既畢功於土木，將展禮於香燈，懺罪希恩，祛災謝過，大弘齋薦，上達至真。是用敷列法壇，按遵科典。蘭燈散彩，下照九幽；香穗凝烟，上通三境。轉經行道，普為懺祈。犯忤靈祇，侵傷地府；或殘害物命，汙瀆靈蹤；或觸動龍神，違諸禁忌。或因力役，致有怨咨；或以遷移，不選方所，積成釁咎，因結災纏；或在九宮八卦之中；或在十二支干之內；或犯陰陽刑殺七十二神，下繫地司。上言天府，憑今懺謝，並乞蕩除，使齋福普覃，善功遐被。降九龍符命，宣告諸天；運三寶威神，敕勒三界。極玆夜府，開諸光明，安帝業於九重，播玄休於萬國，五兵偃戢，百穀豐登。齋官某家存歿乂康，族屬昭泰，子孫忠孝，祚胤蘩昌，落罪簡於陰曹，列仙名於真境，陰陽職秩，內外神靈，護法安人，濟時利物，共揚道化，助正卻邪，遐及幽明，同臻妙道，上明天尊廣濟之澤，下副臣等皈命之誠，謹啟以聞。
　　十二願。
　　復爐。
　　香官使者、左右龍虎君、侍香諸靈官，當令臣向來清旦行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭烟，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之三十八竟
　　道門科範大全集卷之三十九
　　三洞經籙弟子仲勵編
　　安宅解犯儀
　　臨午行道
　　法事陞壇如式。
　　各禮師存念如法。
　　宣衛靈咒。
　　丹靈朱火，炎霞激風。赤輪剛運，天光行衝。迸威包羅，交變萬方。流金豁落，群魔滅蹤。辟奸破妖，明耀元功。金符召制，躡雲策龍。謠歌慶會，散花太空。神化宜運，四極安隆。伏御帝前，罔有不恭，和與道合真。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝願服，冠帶垂纓，關啟玄壇土地，方域神真。臣今臨午行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與闔壇官眾等，謹同誠上啟，太上無極大道，元始天尊，太上道君，太上老君，十方無極大道，道德眾聖天尊，至真大帝，天帝，三十六部尊經玄中大法師，土府太皇太始五帝，中黃戊己應感真靈。臣等夙荷玄休，躬逢道化，五文散景，三洞開光，引至理於重玄，暢神功於妙用。獲參祕賾，得以禀修，而告盟之初，立功為本。凡有皈向，敢不上聞，爰有忱誠，謹當宣奏。
　　宣詞。
　　按如詞旨，誠切修崇。臣等忝職玄科，理宜開度。齋官某頃因繕緝，土木興工，慮犯真靈，願伸祈懺。是敢按三清之格，披九奏之儀，奉信列詞，請修齋直，冀憑關奏，上達至真。以今臨午行道，請法眾等運玆初捻上香，願此香雲，騰空供養十方無上道寶天尊。臣等皈身、皈神、皈命，首體投地，以是捻香功德，上資宗廟尊靈，列聖昭穆，上登聖品，下福睿圖。皇帝德紹羲農，明均日月，握金鏡以臨四海，調玉燭而育萬方，朝有忠賢，野無遺逸。今故燒香，自歸依道尊大聖眾至真之德。得道之後，保天長存，和與道合真。
　　以今臨午行道，請法眾等運玆二捻上香，願此香烟，騰空供養十方無上經寶天尊。臣等皈身、皈神、皈命，首體投地，以是捻香功德，歸流齋官某家九祖幽儀，生天悟道；七玄飛爽，證品登真。洎于宅宇龍神，陰陽將吏，各安所部，共洽無為，轉崇秩於靈階，吁殊功於道果。今故燒香，自歸依經尊大聖眾至真之德。得道之後，升入無形，和與道合真。
　　以今臨午行道，請法眾等運玆三捻上香，願此香雲，騰空供養十方無上師寶天尊。臣等皈身、皈神、皈命，首體投地，以是捻香功德，歸流齋官某福樹長春，道風遐被，壽延祿永，罪滅災銷。然後夜府寒庭，三塗六趣，俱超沉滯，同契至真。今故燒香，自歸依師尊大聖眾至真之德。得道之後，永天長存，和與道合具。
　　唱方，懺方，命魔，三啟，三禮。
　　重稱法位。
　　具位臣某與闔壇眾等，謹同誠上啟，金闕虛無九清上帝，土府太皇太始五帝，中黃戊己應感真靈。臣聞大道既分，聖人設教，取諸易象，法彼上玄。裁棟宇之規，代巢穴之制，以利天下，以覆羣生。乃命天地神祇，陰陽將吏，分階列品，互有主張。今古攸遵，吉凶無爽。齋官某頃因營繕，土木興工，恐穿鑒靈蹤，侵傷神位，犯休王之氣，違禁忌之方。爰啟壇場，用伸懺謝。臣等按河圖品格，披三洞典儀，率勵法流，精修齋直，稽顙於三元之下，披心於萬聖之前，懺悔罪瑕，祈恩請宥，冀因虔懇，感降真靈。謹為弟子某，上請倉明救敗君，安闕天玄君，天休天陽君，解患卻厄君，赤沙天官君，仙官計平君，始陽繕治君，青龍道化君，主安宅利君，除災卻怪，誅滅故氣，收伏邪精，蠱毒摧鋒，凶妖殄息。又請漢明地皇君，無上監氣君，爐火玉女，前校大兵，主收居宅之中、井竃之鬼。又請楊方平石君，主收土氣土翁為害之者。又請高倉天匠君，主收地中丘墓之氣，禁忌之神，使正氣流行，凶邪摧伏，居上清泰，常獲康宜，家有禎祥，門無夭橫，六親蒙福，九祖生天，壽祿增延，罪咎銷解，冤仇和釋，注訟沉零，內外清安，動靜昭暢。上冀聖圖悠久，祚曆遐延，萬國宅心，八絃順化，天清地朗，國富人歡，瑞謀休符，日書月至，風雲表貺，海嶽蘇舒。洎乎六趣九幽，有生含識，並沾洪福，各遂逍遙。宅宇龍神，陰陽正職，仙功懋賞，安鎮方隅，自幽及明，普令升泰。上明天尊廣濟之澤，下副臣等皈命之誠，謹啟以聞。
　　十二願。
　　復爐。
　　香官使者、左右龍虎君、侍香諸靈官，當令臣向來臨午行道之所，自然生金液丹碧，芝英百靈，眾真交會，在此
　　香火爐前。當願十方仙童玉女，接侍蘭烟，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之三十九竟
　　道門科範大全集卷之四十
　　三洞經籙弟子仲勵編
　　安宅解犯儀
　　晚朝行道
　　法事陞壇如式。
　　各禮師存念如法。
　　宣衛靈咒。
　　五星高耀，瑞氣飛浮。元始集神，天地交周。玉符寶節，嘯命微幽。擲火持威，奸凶無留。萬魔振伏，紛葩卻消。摧怪滅惡，道炁周流。神光照夜，陰翳俱收。萬神降格，扇景乘飈。羣生咸遂，惠遍神州，和與道合真。
　　嗚法鼓二十四通。
　　無上三天玄元始三炁，太上道君太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與闔壇官眾等，謹同誠上啟，太上無極大道，元始天尊，太上道君，太上老君，十方無極大道，道德眾聖天尊，至真大帝，天帝三十六部尊經玄中大法師，土府太皇太始五帝，中黃戊己應感真靈。臣聞太上垂文，元皇設教，陶融萬有，亭毒群方。三洞玉書，降九清而演妙；諸天大聖，殷至道以度人。佐國為先，慈救為本。凡有詞款，敢不上聞，齋意忱誠，謹當宣奏。
　　宣詞。
　　臣等依按詞誠，理宜關奏。齋官某以居宅之所，併有繕修，慮違忤神明，犯干禁忌，虔伸懺滌，以贖愆瑕。是敢遵按典儀，精崇壇憚，開玄都玉笈，依黃籙簡文，法地像天，修齋行道。以今靜夜行道、請法眾等運玆初捻上香，願此香雲，騰空供養十方無上道寶天尊。臣等皈身、皈神、皈命，首體投地，以是捻香功德，歸流宗廟先靈，列登昭穆，凝神快樂，馭景逍遙，上祝皇帝陛下，昇聞上境，安鎮鴻圖，均兩曜而燭萬方，齊三光而育羣品。儲宮妃后，光贊休明。文武職寮，輔成睿化，。今故燒香，自歸依道尊大聖眾至真之德。得道之後，保天長存，和與道合真。
　　以今靜夜行道，請法眾等運玆二捻上香，願此香姻，騰空供養十方無上經寶天尊。臣等皈身、皈神、皈命，首體投地，以是捻香功德，歸流齋官某家九世幽靈，遊神碧落；六親眷屬，列品仙都。洎乎宅宇之中，龍神將吏，鎮安其位，清蕩妖凶，克叶又寧，永符貞吉。今故燒香，自歸依經尊大聖眾至真之德。得道之後，升入無形，和與道合真。
　　以今靜夜行道，請法眾等運玆三捻上香，願此香烟，騰空供養十方無上師寶天尊。臣等皈身、皈神、皈命，首體投地，以是捻香功德，歸流普天率土，含識眾生，遐及幽明，同均福祐。齋官某家凶災殄息，祿筭延長，永承道德之風，俱契真仙之果。今故燒香，自歸依師尊大聖眾至真之德。得道之後，永天長存，和與道合真。
　　唱方，懺方，三啟，三禮。
　　重稱法位。
　　具位臣某與闔壇官眾等，謹同誠上啟，虛無三境六御宸尊，十方得道眾聖天尊，土府太皇太始五帝，中黃戊己應感真靈。臣等獲奉至真，參修祕妙，功未加於動植，化未洽於，生靈。每思佐國化人，引道贊法，奉揚玄奧，廣濟人天。齋官某以營茸所居，興工動役，或揵材運石，驚動龍神；或增下損高，犯違禁忌；或所居之地，有古跡靈墟；或穿鑿之方，有荒祠敗壘；或汙瀆仙境；或侵逼名蹤；或失五姓之宜；或乖二宅之利。因其繕飾，遂構災凶，虔設壇場，遍申祈懺。臣等按天師格品，依正一法文，上請救敗君等一十二部天官將吏兵士，驅除故氣，清蕩妖邪，卻地中土木之精，及遊尸屬鬼，解土公侵食之害，銷五方禁忌之災，一切凶妖，悉令除蕩，禎祥霧集，禍害冰銷。伏願太上眾尊，垂慈鑒映，降流真氣，覆祐其方。敕勒正神，鎮安其位，常符貞吉，永保康宜。上願帝道隆昌，皇風遠扇，三邊有泰，八海無波，疫毒不侵，星辰含度。洎乎泉扃夜府，長睹光明；蠢類有生，無失其所。齋官某家，上玄幽爽，證品生天，子孫傳忠孝之規，遠近享久安之福，龍神密衛，動靜和寧，普沐玄功，並昇真界。上明天尊大慈之澤，下副信人至懇之誠，謹啟以聞。
　　十二願。
　　復爐。
　　香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭烟，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之四十竟
　　道門科範大全集卷之四十一
　　三洞經籙弟子仲勵編
　　安宅解犯儀
　　一時行道
　　法事陞壇如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翕，和與道合真。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今陞壇行道，謹奏為入意，其諸忱悃，已錄告聞，願得太上十方至真道炁，寶瑞光下降，流入臣身中，令臣所啟，達徑御太上無極大道、昊天玉皇上帝御前。
　　請稱法位。
　　具位臣某與闔壇官眾等，謹同誠上啟，太上無極大道，元始天尊，太上道君，太上老君，十方無極大道，道德眾聖天尊，至真大帝，天帝，三十六部尊經玄中大法師，土府太皇太始五帝，中黃戊己應感真靈。臣聞大道融真，元皇御運，五文開教，三洞宣行。天尊垂廣濟之科，太上播無疆之澤，陶鈞庶品，拯度羣生。臣億劫良因，被沐玄化，龍書鳳紀，玉札瓊篇，得以禀修，用期昇度，而告盟之始，約拯救為先。凡有所陳，不容寢絕，況奉詞旨，敢不上聞，齋意忱誠，謹當宣奏。
　　宣詞。
　　按如詞言，情誠丹切。理宜開度，以付玄慈。竊惟五太之前，三靈分化，洎于太古，未雜澆漓，冬穴夏巢，懷道抱德，各安所適，玄會無為。自數兆陰陽，象垂棟宇，吉凶善惡，倚伏相乘。之則代享禎祥，違之則人罹災沴。聖真引訓，愍濟為心，懺罪祈恩，俾崇齋直。臣等相携同褐，率按典儀，式建壇場，以析福祐。以今陞壇行道，請法眾等運玆初捻上香，願此香烟，騰空供養十方無上道寶天尊。臣等皈身、皈神、皈命，首體投地，以是捻香功德，歸流社稷尊靈，宗祧先聖，清都瑩質，紫極延祥，福被宸居，慶傳帝葉，比嵩衡而作配，與日月以齊明。太子諸王，承匡聖業。賢臣良輔，克贊謀猷。萬國梯航，群生昭泰。今故燒香，自歸依道尊大聖眾至真之德。得道之後，保天長存，和與道合真。
　　以今陞壇行道，請法眾等運玆二捻上香，願此香烟，騰空供養十方無上經寶天尊。臣等皈身、皈神、皈命，首體投地，以是捻香功德，歸流齋官某家九祖七玄，先靈幽爽，棲神絳苑，鍊魄丹臺，襲氣母以登真，御雲蹻而託化，福資來裔，澤及存亡，克荷玄休，常承元吉。今故燒香，自歸依經尊大聖眾至真之德。得道之後，升入無形，和與道合真。
　　以今陞壇行道，請法眾等運玆三捻上香，願此香烟，騰空供養十方無上師寶天尊。臣等皈身、皈神、皈命，首體投地，以是捻香功德，歸流齋官某家眷屬宗親，同滋禎貺，福延壽永，禍滅災消。洎乎宅宇龍神，陰陽將吏，遷功茂賞，加爵增勳，納吉祐於中宮，蕩災凶於外域。今故燒香，自歸依師尊大聖眾至真之德。得道之後，永天長存，和與道合真。
　　唱方，懺方，三啟，三禮。
　　重稱法位。
　　具位臣某與闔壇官眾等，謹同誠上啟，金闕虛無九清上帝，瑤臺瓊闕妙有高真，土府真皇大帝，應感一切真靈。臣聞道化既彰，玄風遐扇，生神變化，以暢神功。由是羽殿霞房，凝雲結氣，浮雲表象，應物效靈。上古聖人，法天體道，肇興宮室，以代穴巢，取則二儀，分靈五氣，爰設陰陽之位，乃明凶吉之殊。天地正神，以司其任。善則延祥致福，克保安寧；惡則降禍流殃，蹈玆凶咎。遂著修禳之品，俾申祈謝之儀。況志在立功，□惟濟物，凡有投告，敢不上陳。齋官某以築室營居，不明禁忌，慮因締葺，犯觸神明。恐上犯天靈，四時六氣，違逆正道，延降凶衰。又恐旁犯太歲、太陰、飛廉、豹尾、陰陽、刑殺、支干眾神。又恐下犯地司，九宮八卦，地宮土府，陰境靈祇，興役運功，動違神道。又恐所居之地，歲月浸深；或是故園田墟，宮城遺址；或是神山靈跡，福地勝居；或是先哲古賢，丘陵墳墓；或是城隍社廟，郊祀壇場；或是敗壘故營，戰爭之地；或是盟壇誓處；或是廢市空塵；或是腐骨窮魂，尚為依託；或是遊神之鬼，猶有所憑，凶怪時彰，災妖或起，凡情靡測，禳謝無方。今按靈寶真經，正一科品，齎持法信，崇建道場，法地像天，祈恩悔過。臣等輒依科典，虔備焚修，關奏上真，解消災咎，普十方而懺滌，仰三寶以皈依。伏冀大聖垂光，高真下濟，敕四司官屬，五帝威靈，洗蕩過尤，帝流福祉，使龍神正職，安鎮其方，沴氣邪精，潛靈厚地，凶災殄息，故氣消亡，居止又寧，存段安泰。五瘟四毒，無害於人；水火刀兵，無傷於物。七玄開度，長夜光明，祿壽遐長，子孫忠孝，內無夭橫，家有禎祥。帝澤宸波，永安於北極；五風十雨，咸若於中天。百穀豐登，五兵偃戢，飛沉蠢動，九夜三途，俱仗玄功，共均齋福。上明天尊大慈之澤，下副信人至懇之誠，謹啟以聞。
　　十二願。
　　復爐。
　　香官使者、左右龍虎君、侍香諸靈官，當令臣向來行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭烟，傳臣向來所啟，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之四十一竟
　　道門科範大全集卷之四十二
　　三洞經籙弟子仲勵編
　　安宅解犯儀
　　散壇行道
　　法事如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今設醮行道，謹奉為入意，其諸誠悃，已錄告聞，願得太上十方正真道炁，靈寶瑞光下降，流入臣身中，令臣所啟，速達徑御至真無極大道、昊天玉皇上帝御前。
　　請稱法位。
　　具位臣某與闔壇官眾等，謹同誠上啟，太上無極大道，元始天尊，太上道君，太上老君，十方無極大道，道德眾聖天尊，至真大帝，天帝，三十六部尊經玄中大法師，土府太皇太始五帝，中黃戊己應感真靈。臣聞萬象未形，一元肇啟。虛無大道為生化之根元，清淨真風乃陰陽之宗本。於是先分二氣，後顯三才。尊卑之位既彰，覆載之功攸著。冬穴夏巢之代，淳樸未移；上棟下宇之儀，易象方作。莫不裁形天地，取法乾坤，定方圓之規，列陰陽之數。順之則自天垂佑，福被無疆；違之則萬物延災，禍生不測。吉凶斯在，今古攸遵。況復處世多端，修心未至，動貽悔吝，易積愆瑕，非託上真，無由解謝。竊聞天尊設教，真文啟禳鎮之科；大道垂慈；靈寶有懺祈之典。敢緣斯旨，輒備醮壇，瀝懇諸天，告盟五帝，冀蒙鑒佑，俯降威靈。俾天地靈司，陰陽僚屬，迴雲迂景，下察啟祈，釆納丹誠，霧流鴻福。臣與齋官合壇眾等，無任瞻望天衢激切欽竚皈向之至，誠惶誠恐，稽首再拜，奉迎仙駕。
　　降真，上茶，初獻，散花。
　　臣謹重誠上啟九清上聖，三界威靈。伏聞至誠可以感神，作德而能銷變，景公懼禍而熒惑退舍，黃帝用道而蚩尤辟兵，蘋蘩蘊藻可以薦群神，齋戒沐浴可以祀上帝。自惟弗類，實懼乃心，法天象地，以建香壇，捧塊摘芹，而伸醮禮。遵靈寶祈恩之典，法真師謝過之儀，仰望真靈，俯矜凡悃。臣既承詞旨，敢不上聞，齋意忱誠，謹當宣奏。
　　宣詞。
　　按如詞言，誠為至切。醮官某身同腐器，命若垂絲，禍福雖本於自天，感應實由於在己。此生何託，惟道是依。輒披肝膽之誠，上瀆清寧之鑒。所有興修觸犯，前後過愆，輒對真靈，披陳解謝。醮官某家居宅之內，若犯觸天神者，請皇天上帝解謝之；若犯觸地神者，請后土九皇君解謝之；若犯觸東方青龍支干禁忌神者，請東方七宿星君解謝之；若犯觸南方朱雀支干禁忌神者，請南方七宿星君解謝之；若犯觸西方白虎支干禁忌神者，請西方七宿星君解謝之；若犯觸北方玄武支干禁忌神者，請北方七宿星君解謝之；若犯觸中央勾陳支干禁忌神者，請北斗七元星君解謝之；若犯八宅五宅一十四宅神者，請九老仙都君解謝之；若犯子、丑、寅、卯、辰、巳、午、未、申、酉、戌、亥十二支神者，請天上客星君解謝之；若犯甲、乙、丙、丁、戊、己、庚、辛、壬、癸十干大神者，請天上御史君解謝之；若犯乾、坎、艮、震、巽、離、坤、兌八卦大神者，請道德君解謝之；若犯建除滿平定執破危成收開閉神者，請天一貴人君解謝之；若犯天道、地道、人道、神道者，請長生君解謝之。伏願各安乃位，永奠厥居，赦罪宥愆，流恩注福，敷佐天育物之德，推助道興化之心，保家宅之安寧，冀神明之協相，式彰洪造，俯慰凡情。臣與齋官合壇眾等，無任懺謝希恩之至，酒陳亞獻。
　　臣謹重誠上啟太上三尊、五老上帝、三寶眾聖、內外靈司、陰陽官屬、六甲禁忌、一切神明。伏聞真道杳冥，體無為而化物；聖人敷妙，因立教以垂文。善惡必彰，吉凶無爽。今謹有醮官某，伏慮運行舉措，違悮神明；相宅卜居，犯干禁忌。或移川塞澗，增下損高，土木興工，穿鑿傷性，不明陰陽之理，罔知衰旺之宜。況復古往今來，陵遷谷變，所居之地，終始難明。或是城邑遺基、神祠舊址，或是真，壇福地、古廟靈蹤，或昔人戰鬪之墟，或先哲會盟之所，或曾為窯竈，或舊有丘陵，或先聖壇場，或龍神窟宅，或叢林聚異，或水石藏靈。既迫俗居，寧無褻瀆，恐因觸犯，遂結災衰。以今吉日良時，披心大道。按天師科格，遵靈寶文儀，虔請眾神，仰伸懺謝。若弟子某居宅之內，犯觸太歲將軍者，請紫微宮方伯君解謝之；若犯觸太陰歲殺神者，請天上貴人君解謝之；若犯觸歲刑歲破神者，請鎮星君解謝之；若犯觸黃旛豹尾神者，請太白君解謝之；若犯土豹宅神者，請地侯君解謝之；若犯日遊月建神者，請羲和君解謝之；若犯太陰太陽神者，請乾坤君解謝之；若犯雷公霹靂神者，請紫微君解謝之；若犯觸咸池力士神者，請離兌君解謝之；若犯觸天狗地囊神者，請諸天父，君解謝之；若犯觸年刑月害日惡時凶神者，請元女君解謝之；若犯觸青龍神者，請東王公解謝之；若犯白虎神者，請西王母解謝之；若犯觸朱雀神者，請炎帝君解謝之；若犯觸玄武者，請玄冥君解謝之；若犯螣蛇后土神者，請胡越君解謝之；若犯五土眷屬神者，請五靈老君解謝之；若犯陰宅陽宅刑福神者，請日月君解謝之；若犯飛廉郭忌神者，請太一君解謝之；若犯死喪縣獄天禍神者，請韓君丈人君解謝之；若犯金匱玉堂、天福宅德、天倉天府、天門地戶、人道鬼路神者，請都統君解謝之；若犯大耗小耗、四激三刑、天羅地網、八魁九妖、弦望晦朔、陰陽滅沒神者，請道化君解謝之；若犯父母眷屬、十二命坐神者，請延壽益筭君保護之；若犯六畜蠶命之位神者，請好生度命君衛護之。乞使七十二神、二十四吏、陰陽正職、內外神靈，安鎮其方，各居所部，屏凶衰於四境，除災沴於八方，殃咎永消，休祥密降。增壽年於生錄，祿祚惟新；釋罪目於陰曹，疫癘無作。家傳孝悌，門襲忠良，常承至道之恩，克荷神明之佑。臣與醮官合壇眾等，無任懺謝之至，酒陳終獻。
　　重稱法位。
　　具位臣某等，謹同誠上啟九清十極眾聖高真，六甲三元陰陽正職，靈壇應感三界威靈。臣等依按明科，恭陳醮禮，荷真靈之降顧，享誠意之恪勤。啟謝既周，復升宮闕。雲軿羽蓋，將返虛元。延降失儀，薦陳乖禮。在上帝憫其罪咎，冀百神恕其愚庸。以百姓之心為心，因斯民之利而利，求愈多而與愈有，厚不困而生不傷。地平天成，陰誘默相。勿奪其鑒，庶逃故悮之愆；相協厥居，俾遂生成之理。臣等凝瞻法從，結想太空，極恨塵埃，難留聖躅。臣與齋官眾等，無任瞻望雲闕激切攀戀依歸之至，謹啟以聞。
　　復爐。
　　香官使者、左右龍虎君、侍香諸靈官，當令臣向來設醮行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭烟，臣向來所啟，速達徑御至真無極大道、昊天玉皇上帝御前。
　　送神，化財，念善。
　　道門科範大全集卷之四十二竟
　　道門科範大全集卷之四十三
　　三洞經籙弟子仲勵編
　　安宅解犯懺方儀
　　十方
　　臣眾等今故燒香，歸身、歸神，奉為齋官某家修齋行道。仰謝十方無極，太上靈寶天尊，十極天君，五老上帝，二十八舍，十二宮神，支干禁忌，八方主宰，上下神明。仰慮住居修造之所，侵傷八卦，性觸九宮，上冒天光，下傷地脉。今故立齋行道，謝過希恩。伏冀大道垂慈，普賜開宥，罪瑕洗蕩，慶善永臻，眷屬咸安，龍神復位，得道之後，昇入無形。
　　三光
　　臣眾等今故燒香，歸身、歸神，奉為齋官某家修齋行道。仰謝日月星宮，至真大聖，三光神仙，諸靈官。仰慮居宅修造之所，犯觸神明，負違禁忌，穢慢三光，不順星辰日月行運之期，結成過咎，延致災衰。今故立齋行道，謝過希恩。伏冀景曜潜敷，靈光下燭，神安乃位，人奠厥居，宅宇安寧，龍神警衛，幽關昭朗，動植舒榮，得道之後，昇入無形。
　　五嶽
　　臣眾等今故燒香，歸身、歸神，奉為齋官某家修齋行道。仰謝五嶽真君，飛仙真人，名山洞府得道神仙，諸靈官。仰慮居宅修造之所，犯觸神明，或違天禁地忌，在五帝五嶽之司，結成過咎，未獲原除。今故燒香行道，謝過希恩。伏冀嶽府仙曹，名山職宰，特原罪犯，永錫休祥，壽祿增延，災衰洗蕩，眷屬寧泰，門宇興昌，得道之後，昇入無形。
　　水府
　　臣眾等今故燒香，歸身、歸神，奉為齋官某家修齋行道。仰謝扶桑大帝，暘谷神王，三河四海、九江水帝，十二河源、四瀆神君，水府神仙，諸靈官。仰慮居宅修造之所，閉塞泉源，侵傷水脉，違上善之性，虧潤下之功，輕忤聖真，穢觸江海，結成罪咎，在水府之中，歷代纏綿，未蒙解釋。今故燒香行道二謝過希恩。伏冀副善利之慈，錫靈長之惠，福如川至，災逐冰消，洗罪垢以一新，疏慶源而不息，得道之後，昇入無形。
　　經實
　　臣眾等今故燒香，歸身、歸神，奉為齋官某家修齋行道。仰謝至真無上三十六部尊經，真文寶符，三洞正法，十方祕藏，侍衛經典，一切靈司。仰慮居宅修造之所，犯觸真靈，穢瀆靈蹤，侵傷福地；或三寶遺跡，經教所行，有衛法靈司，侍真官屬，在所居之地，非凡俗所知，因有犯違，結成罪咎，在三寶之府，未獲原除。今故燒香行道，謝過希恩。伏冀萬聖開光，眾真鑒祐，犯觸之罪，並乞蕩除，福善來臻，壽祿增益，龍神復位，人口奠居，動止霑榮，幽明開泰，得道之後，昇入無形。
　　安宅解犯十方懺謝儀
　　東方
　　臣等奉為齋官某，仰謝東方至真無極青帝，九炁天君，青龍東斗，角亢氏房心尾箕七星君，甲乙寅卯木德震神，少陽之氣九夷老君，勾芒太皥春王正神，帝車帝轄帝會歲星木官。仰慮居宅之所，犯觸神明，負越禁忌，延致災殃。今故燒香，歸命靈寶天尊，修齋行道，謝過希恩。伏願解除所犯，賜以福祥，消中央土氣一切災凶，罪咎蠲平，災衰屏息，存亡俱泰，福祿惟新，得道之後，昇入無形。
　　南方
　　臣等奉為齋官某，仰謝南方至真無極赤帝，三炁天君，朱烏南斗，井鬼柳星張翼軫七星君，丙丁巳午火德離神，太陽之炁八蠻老君，祝融火帝，熒惑夏神，帝車帝轄帝舍螣蛇九紫陰陽眾神。仰慮居宅之所，犯觸神明，負違禁忌，延致災殃。今故燒香，歸命靈寶天尊，修齋行道，謝過祈恩。伏願解除所犯，賜以安寧，銷西方金氣一切災凶，罪咎蠲平，災衰靜息，存亡俱泰，福壽惟新，舉家貞吉，眷屬霑榮，蒙如所請，仰荷玄恩，得道之後，昇入無形。
　　西方
　　臣等奉為齋官某，仰謝西方至真無極白帝，七炁天君，白獸西斗，奎婁胃昴畢觜參七星君，庚辛申酉金德兌神，少陰之氣六戎老君，薄收少嗥太白秋神，帝車帝轄帝舍咸池刑殺陰陽眾神。仰慮居宅之所，犯觸神明，負違禁忌，延致災殃。今故燒香，歸命靈寶天尊，修齋行道，謝過祈恩。伏願解除所犯，賜以安寧，銷東方木氣一切災凶，罪咎蠲平，災衰靜息，存亡俱泰，眷屬乂安，舉家貞吉，福壽惟新，蒙如所請，仰荷玄恩，得道之後，昇入無形。
　　北方
　　臣等奉為齋官某，仰謝北方至真無極黑帝，五氣天君，玄武北斗，斗牛女虛危室璧七星君，壬癸亥子水德妖神，太陰之氣玄楊辰星五狄老君，玄冥顓頊冬神水官，太一刑殺陰陽正神。仰慮居宅之所，犯觸神明，負越禁忌，延致災殃。今故燒香，歸命靈寶天尊，修齋行道，謝過祈恩。伏願解除南方火氣一切災凶，罪咎蠲平，災衰寧息，存亡俱泰，眷屬乂安，舉家貞吉，福壽惟新，蒙如所請，仰荷玄恩，得道之後，昇入無形。
　　東北方
　　臣等奉為齋官某，仰謝東北方至真無極梵炁天君，下謝艮宮土府太陰之神，魁剛建破四殺神君。仰慮居宅之所，犯觸明靈，負違禁忌，延致災殃。今故燒香，歸命靈寶天尊，修齋行道，謝過祈恩。乞為罪隨懺滅，福與願來，眾惡蠲消，千災蕩散，存亡俱泰，祿壽惟新，眷屬安寧，子孫昌盛，蒙如所請，仰荷玄恩，得道之後，昇入無形。
　　東南方
　　臣等奉為齋官某，仰謝東南方無極太上靈寶天尊，已得道大聖，眾至真，諸君丈人，梵炁天君，風宮地戶招搖巽神，三刑四殺六辛神君。二仰慮居宅修造之所，犯觸神明，負違禁忌，擾動龍神。今故燒香行道，謝過希恩。伏覬罪咎銷解，福善咸臻，存亡開泰，眷屬安寧，龍神鎮守，壽祿增延，蒙如所請，仰荷玄恩，得道之後，昇入無形。
　　西南方
　　臣等奉為齋官某，仰謝西南方至真無極梵炁天君，下謝人間方域、攝提坤宮、四維四極、乙癸神君。仰慮居宅之所，犯觸明靈，負越禁忌，延致災殃。今故燒香，歸命靈寶天尊，修齋行道，謝過祈恩。乞蠲觸犯之罪，隨懺銷平，災咎不侵，凶衰靜息，禎祥荐至，祿壽增延，眷屬咸安，存亡俱泰，蒙如所啟，仰荷玄恩，得道之後，昇入無形。
　　西北方
　　臣等奉為齋官某，仰謝西北方至真無極梵炁天君，下謝青龍司命天門之神，亥宮乾位壬甲神君。仰慮居宅之所，犯觸明靈，違越禁忌，延致災凶。今故燒香，歸命靈寶天尊，修齋行道，謝過希恩。乞為罪隨懺滅，福與願來，凶災靜息，福壽增延，祥瑞來臻，家安人泰，子孫忠孝，存段同榮，蒙如所啟，仰荷玄恩，得道之後，昇入無形。
　　上方
　　臣等奉為齋官某，仰謝上方至真無極梵炁天君，諸天至極，上聖高尊，日月星宿、八風五行、風雨雷電、陰陽正神，上謝乾儀天道，日遊月行，八龍九虎，太一十精，飛旗八殺，北斗七星，天上天下，一切神明。仰慮居宅之所，犯觸真靈，負違禁忌，穢慢三光，上不敬天道，下不畏鬼神，愆咎迍積，延致災殃。今故燒香，歸命靈寶天尊，修齋行道，謝禍祈恩。乞千災蕩散，萬罪銷平，舉家蒙福，存歿安寧，祿延壽永，禍滅福生，蒙如所啟，仰荷玄恩，得道之後，昇入無形。
　　下方
　　臣等奉為齋官某，仰謝下方無極世界、神仙至真，高皇土府、九宮真人，四司五帝、十二仙君，靈洞川澤、五嶽尊神，下謝陰陽所運、八卦九宮、五行二宅、后土至真，地下侯伯，四正諸神，八部禁忌、守宅將軍、五土官屬，五土子係，及將軍太歲、豹尾黃旛、奏書博士、刑德眾神，七十二位內外神靈。仰慮居宅之所，犯觸神明，違越禁忌，延致災殃，或五行刑剋，四殺侵凌，怪夢紛擾，居止不寧。今故燒香，歸命靈寶天尊，修齋行道，謝過祈恩。一懺罪減，萬善咸臻，犯觸之咎，並乞銷平，舉家康泰，居止安寧，福壽增延，存亡同福，蒙如所啟，仰荷玄恩，得道之後，昇入無形。
　　安宅解犯都懺儀
　　二十方
　　臣等今故燒香，歸身、歸神，奉為齋官某家修齋行道。仰謝十方無極太上靈寶天尊，已得道大聖，眾至真，諸君丈人，日月星辰、三界諸天、五嶽水符、三寶威神，天上天下、十極尊靈，下及中黃九土、戊己黃神，土府五帝，六甲五行、九宮八卦、陰陽正神，太歲刑德，一切神明。切慮居宅修造之所，犯觸靈司，或侵傷地理，穢塞泉源，明違禁忌，幽忤龍神，積成罪因，無門解謝。以今修齋行道，懺悔祈恩。伏冀眾聖開光，十方流貺，百神介福，五帝垂休，解除所犯，賜以自新，罪咎消平，災衰洗蕩，眷屬寧泰，祿壽延長，宅宇鎮安，龍神守衛，得道之後，昇入無形。 
　　道門科範大全集卷之四十三竟
　　道門科範大全集卷之四十四
　　三洞經錄弟子仲勵編
　　安宅解犯謝寵儀
　　靜夜陞壇
　　法事如常。
　　具位某謹與本宅居住奉道某等，以今焚香，虔誠上啟，大聖司命君、君夫人，六癸玉女，光姑室女，下炊母，行火力士，火父火母，文墨小吏，擔柴力士，膏粱君子，上女，硎上童子，五方旺相君，大小君，紫微天神，玉池夫人，五方六府神，左扶天帝神，右房天帝神，左溫天帝嬌孫，右溫天帝嬌女，天上三十六君，地下三十六君，三元四始、五土眾神，主簿孝眷神，天禁地忌五行神，回靈將軍，日直土地，五方龍王天帝，君部屬，一切眾靈。伏以設祀受官，名已摽於往古；化金為器，事亦載於前經。黃帝行親祀之規，萬古敢非躬之祭。某一家之內，良賤之人，旦夕所為，無所知識，干冒神竈，憂念弗遑，出處公私，運謀造作，慮結迍邅之事，或興禍橫之靈，啟謝未由，但多惶懼。今則揆玆良日，致祭獻之禮儀；告請眾神，乞慈憐而普降。中外神聖，允納虔祈，逐香霧以齋臨，念傾心而流貺，昭然聖智，靡怠情勤。弟子無任虔禱之至，頓首再拜，酒行初獻。
　　散花。
　　宣牒或詞。
　　以今焚香，重伸上啟，太古大聖，竈君部屬，竈中有位，內外感應，一切神靈。竊以繁昌三代，黃羊顯瑞於晨昏；萬世一時，白屋可加於日用。運作而威分火德，輝煌而道合太陽，名應上天，功宣下土，有變禍為祥之理，示祛魔卻怪之能，化生熟而福及古今，運靈通而恩如寰海，神威罔測，妙用無窮。但弟子某卑凡性識，塵俗行藏，老幼女男，尊卑良賤，起心運意，誤聖違神。建竈之初，營造之始，動土工而無論凶吉，加磚石而豈識利宜；或狀失規模，□雜新故；或泥塗不潔，式樣乖疏，擇日罕遇於良辰，奉祭莫遵於軌範，釜曾經於穢所，地或瘞於伏屍。眷屬親疏，或輕神而薄禮；大小誤錯，於未祭以先嘗。以至入宅樵薪，寧測於丘陵社廟；供時燒爨，焉知其風□雷傷。困損誤修，道名觸諱。盃盂食器，罔同製於竈君；毛髮雞豚，亦冒衝於前後。湯水不防於忌諱，潑火燒灰；炊□弗顧於重輕，高獻巨甑。曉夕無生於寅卯，水金乏祭於時辰。懺謝必伸，乞垂赦宥。以某不任精誠懇禱之至，再拜上香，酒陳亞獻。
　　散花。
　　謹重誠上啟，大聖司命五靈竈君，合坐一切眾聖。今者奉道弟子某，一家長少，再傾丹赤，共告諸神。乞念凡微，鑒其虔仰。俯開聖造，深布殊休。但弟子某合家幼艾等，從來之誤作故為，咸伸悔謝；此去之垂恩降宥，惟卜自新。願仕公有遷達之榮，處私獲昌隆之福。風寒暑濕之候，各假恩光；炊蒸動作之時，尤加善貺。化生成熟，皆仰自於神功，錫福儲祥，寔普承於惠渥。竈上姹女，紫微天神，扶烟焰以飛空，拘收燠赫；散神威而蕩惡，屏絕妖精。玉池夫人，蠲除烟火；高良君子，悅豫眾神。天帝天皇，集慶祥於家宅；司命司錄，注福壽於尊卑。投誠難比於漢張，致祭朵敦於老婦。弟子某不任激切虔□之至，再拜上香，酒陳終獻。
　　散花。
　　謹重誠上啟，大聖君，合座眾聖，共飲菲薄，俯納禱祈。弟子某發意精虔，傾心致謝，具陳凡□，仰望聖恩。伏沐慈憐，普垂鑒念，禮陳薦獻，事畢祈禳，不敢淹留，冀回雲駕，歸自在紅霞之府，返逍遙飛焰之宮，永戴洪慈，誓遵虔奉。弟子某不任攀戀之至，再拜奉送。
　　安宅謝儀
　　祭灶法
　　經云：黃帝採藥上崑崙山，見一女子，帝乃怪而問之：此非所遊之處，何得來耶？女答曰：妾非人類，又非精靈，乃是中炊母也。雖通神化，而居人世。每遊此山，特候聖顏，欲親人問禍福。帝聞此語而云：願為披宣。炊母曰：人間靈變，君為先，在天為星煞，在地為直符，在人問為君。凡有災禍，并由掌領，上至國邑，下及庶人。若依此有信奉之心，則能致福，敢陳至要，乞賜施行。凡有四十二神，其神有在日，有不在日，祭之必獲福慶。若神不在日，祭之乃招殃咎，并逐月所食之物不同，又須避其忌諱名字，不得觸犯。今並細述，俯乞摽錄，以示人世。帝曰：名諱願聞。炊母曰：君姓張，名單，父名吉，母名利。有女六人：一癸酉，二癸未，三癸巳，四癸卯，五癸丑，六癸亥。又忌於前，赤形露體，披髮咒詛，諛誓瞋罵，大小悲啼；或進柴薪，以湯潑火，列燒柴頭，將銅漆器於釜中；或安刀斧掃篇之類，在上下；或燒亂髮爪甲、雞鴨禽毛，及桃李之木；或將灰前澆水。已上之事，並不可犯，如有犯違，令人立見災禍。又忌對門安寢，及棄灰不潔之處。又不得前洗浴孩子。如上之事，犯之則令人患目貧困，瘡疥癱疽。唯宜常以每日，棄灰於南丙地，令人旺相，如上所列。若不依戒，災厄屢至，蠶稼不豐，口舌官私，枉橫所害。慎之慎之，必獲殊常之喜者也。
　　道門科範大全集卷之四十四竟
　　道門科範大全集卷之四十五
　　三洞經錄弟子仲勵編
　　解禳星運醮儀圖敘
　　謹按《 道藏．靈臺經》 云：日月，陰陽之精；五星，五行之精。日月交蝕，神有首尾。日建墜星，月孛五行之沴氣，日彗星；紫天一，在紫微之旁，日道星。其行天有遲疾順逆之不同，年月度數之各異，分一十二次，有七強五弱之宮。是為廟為王，凡二十八宿所踱之度，災福攸分，其或失位。雖則吉星，亦復為災厄。若暗曜災星，或臨吉方，乃有轉禍為祥之應。以人行年，推步五星之曜臨照，所主災祥，各有例說，影響無差。當宜依法禳解，可繪其聖像，以香花名果供獻。請有道之士，轉《度人消災經》，不得入鬼神祠廟，問病弔喪。又《十一曜經》云：如五星不順，凌犯宮宿，逮令塑繪十一曜形儀，於清靜處建立道場，誦經行道。又《五星祕授經》 云：以異花珍果，淨水名香，至心恭誠，以為供養，是皆太上示人以畏天懼災之道也。杜天師舊有《河圖九曜醮儀》一卷，後有《十一曜懺》一卷，於三時行持，有所不備，多以消災儀而兼行。今考《諸天文星曆》，補其闕典云：壇圖以當醮人四柱。今日者，推十一曜所臨宮，分作星壇，壇列四方之柱，以絳繩十二丈，經柱兩層。用黃紙作十二宮、二十八宿、四本，主大小運十一曜星官牌列絳繩之上，下安十一曜星燈，隨方供養。每位香花酒果，並如法。
　　運星壇圖
　　解禳星運儀
　　啟壇行道
　　法事如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙前，和與道合真。
　　嗚法鼓二十四通。
　　無上三天玄元始三，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今建壇行道，謹奉為入意，其諸誠梱，已錄告聞，願得太上十方至真道，靈寶瑞光下降，流入臣身中，令臣所啟，速達徑御至真無極大道、昊天玉皇上帝御前
　　請稱法位。
　　具位臣某與合壇眾等，今故燒香，歸身、歸神、歸命，以是功德，歸流天子王侯，百辟僚屬，經籍度師，山林嚴棲、修真之士，同學之人，九親姻族，天下人民，飛行動植，一切眾生，及弟子某家親綠眷屬。今故燒香，普伸懺悔，皈命太上十方靈寶自然至真無上大道。乞賜原赦臣法眾等，及醮官一門眷屬，前世今生，無邊之罪，得兔離三災八難、十苦九厄之中，身得道真，飛行虛空，白日升天，侍衛道君，逍遙無上金闕七寶自然宮殿，永與道合，所啟通感，上御至真無極大道眾聖御前。
　　懺悔，宣真文。
　　重稱法位。
　　具位臣某與合壇眾等，同誠上啟太上無極大道，元始天尊，太上大道君，太上老君，昊天玉皇上帝，紫微帝座辰極天皇，上方諸天大帝，三十六部尊經玄中大法師，十一大曜真君，南北二斗星君，二十八宿星君，十二分次周天乾象本命元辰星官，三界應感，一切真靈。臣聞元始垂慈，體太元而演道；青羅侍坐，憫欲界以申言。或分野之值災，或兆民之逢厄，上感玉顏之志喜，昭垂金口之格言。謂日月五星之麗天，其行有度；歷太紫列星而朱序，其變則災。上屬帝王，下臨臣庶，以照臨之分次，示譴告之祆祥。爰授以乾文，俾推窮於曆數；復昇玄之神咒，可安鎮於經纏。皆天尊為世以垂文，宜星曜變□而為福。奉為某囿形下土，稟上玄，或惡曜以當踱，或吉星而失位，豈逃災障，爰致祈禳，用遵笈之文，肅舉璿圖之醮。臣冒居教首，莫究緯書。天理西行，見聖深慚於關尹；中星不守，知機徒仰於昊仙。但知禮月以瞻星，或可利人而濟物。既承詞梱，敢不上聞。
　　宣詞。
　　諦詳詞語，灼見至誠。注想金容，惕若玉京之下；馳神象緯，燦然黃道之中。天鼓自鳴，瓊鍾問發。十方三界，勃勃以來臨；二曜九星，皇皇而列照。騫林之會，儼其未散；玉衡之璣，齊而不差。盟信有孚，監觀在上。臣等謹為沐浴五體，灑濯一心，依祕授以存思，按真詮而行道。異花珍果，與信香明水以將誠；朱履星冠，儼金劍霞衣而蒞止。敢忘夤略，祇俟感通。伏願太上三尊，十方大聖，敕勒靈寶官屬，侍經威神，一合同心，降臨壇所，清蕩內外，降伏妖魔，通達虛無，感降真靈，使齋功成就，無有窒滯。明辰行道，續更啟聞，謹啟。
　　十二願。
　　復爐。
　　香官使者、左右龍虎君、侍香諸靈官，當令臣向來建壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之四十五竟
　　道門科範大全集卷之四十六
　　廣成先生杜光庭刪定
　　解禳星運儀
　　入夕行道
　　法事陞壇如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　鳴法鼓二十四通。
　　無上三天玄元始三，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今建壇行道，謹奉為入意，其諸誠個，己錄告聞，願得太上十方至真道黑，靈寶瑞光下降，流入臣身中，令臣所啟，速達徑御至真無極大道、昊天玉皇上帝御前
　　請稱法位。
　　具位臣某等，謹同誠上啟，
　　太上無極大道，元始天尊，太上道君，太上老君，昊天玉皇上帝，天皇辰極，上帝高真，十方得道，諸君丈人，玄中大法師，十一大曜星君，圓穹上象、南辰北斗、二十八宿本命元辰星君，三界應感，一切真靈。臣聞道集虛而有容，強名太極；天積而無質，獨見三辰。日月為陰陽之宗，盈縮辨寒暑之序，散為五緯，經以列星。凡七曜之所纏，災祥可驗；歷周天而失次，禍福爰私。惟其循黃道以無差，可以見國家之至治。三十五分，占逆順於乾綱；一十二辰，別華戎於坤紀。凡在範圍之內，悉歸臨照之中，修德而災曜可禳，積行而德星或聚。信人事天機之應，如影隨響答之符。奉道某久依三景之照臨，孰外五行之生剋。遇災而懼，居懹震惕之心；見善則遷，用迪泰來之慶。敢憑神咒，上格光靈。臣職雖效於箋天，學未諳於宣夜。晨昏有覺，視雞鵠以包羞；飲食無忘，尚豺獺之知敬。既承詞捆，敢不上聞。
　　宣詞。
　　按如詞語，諒徹層宸。大羅玉清，儼萬聖聞經之坐；太微帝座，闢三光受事之庭。咸俯景以下臨，並傾光而垂照。朝日夕月，採儀璘存注之方；祭斗榮星，準步躡空常之法。庶託霄宸之廕，用禳運數之差。以今靜夜行道，請法眾等運玆初捻上香，願此香煙，騰空徑上，供養太上三尊、十方眾聖。臣等皈身、皈神、皈命，以是功德，上祝今上皇帝陛下。伏願帝德無為，樞北辰而高拱；壽星有爛，正南面以靈長，二景璧連，五星珠貫，共告太平之瑞，式昭至德之萌。今故燒香，自皈依道尊大聖眾至真之德。得道之後，昇入無形，和與道合真。
　　以今靜夜行道，請法眾等運玆二捻上香，願此香煙，騰空徑上，供養太上尊經、十方眾聖。臣等歸身、歸神、歸命，以是功德，歸流弟子某家億曾萬祖、九世先亡。伏願揭日月之明，破諸幽閉；睹星辰之列，復被靈光。煉形流火之庭，濯質黃華之水。為星為月，還生仁壽之鄉；成象成形，不外聖明之世。今故燒香，自歸依經尊大聖眾至真之德。得道之後，昇入無形，和與道合真。
　　以今靜夜行道，請法眾等運玆三捻上香，願此香雲，騰空徑上，供養太上三師、十方眾聖。臣等歸身、歸神、歸命，以是功德，歸流奉道某等一門眷屬。伏願君表儲祥，陰靈消慝，仁深信厚，土木垂休，禮重義榮，火金介福，水德潛開於上智，彗星無滓於太清，庶成積善之家，均燕無災之福。今故燒香，自皈依師尊大聖眾至真之德。得道之後，昇入無形，和與道合真。
　　唱方，懺方，三啟，三禮。
　　重稱法位。
　　具位臣某等，謹重誠上啟，太上無極大道，元始天尊，太上道君，太上老君，昊天玉皇上帝，天皇辰極，上帝高真，十方得道諸君丈人，玄中大法師，十一大曜星君，圓穹上象、南辰北斗、二十八宿，本命元辰星君，三界應感一切真靈。臣聞天開碧落，宣精耀於三辰；星拱紫微，職推移於五緯。月三珥而天下喜，日再中而帝業隆，歲星明而穀稔國昌，鎮星留而邦寧福厚，太白尚義以戒窮兵，熒惑守心乃聞退舍，辰不失行則豐年樂歲，彗成夕見則除舊布新。暗虛為建墜之星，所以為日月之蝕；天乙乃道德之曜，所以制吉凶之宜。降於人而為神，麗乎天而成象。盈虧有準，進退靡差。凡三百六十五度之多，與萬有一千餘里之眾，盡曰經常之宿，咸歸見伏之中，作福作災，或遲或疾。奉道某自惟一介之賤，均受兩儀之和。虎繞龍盤，每自戕於爐鼎；陽開陰閉，居不檢於樞機。悉由一念之差，遂致五帝之戾，虧仁義禮智之節，傷金木土火之行，鬼責人非，天災物累。星辰凌犯，推運數之屯奇；葉本休囚，致身官之滯塞。陰陽為寇，寒暑乖和，莫逢世道之亨，知自人為之誤。奉道某洗心謝過，責己畏威，遵璿軸以鋪陳，締星壇而延佇。伏乞霄宸上聖，象緯群真，特施渙汗之恩，曲赦貫盈之咎，調平星度，安鎮乾文。三命五行，悉蠲於戰剋；列星七政，同賜於休祥。躔角而壽考耆庬，歷尾而嗣昆繁衍。心宿篤父子室家之好，房星固關鍵管籥之機，南斗盛而爵祿行，東璧明而賢能舉。奎為武庫，罔或不充，胄為天倉，咸臻有衍。畢晦絕踰垣之盜，鬼藏無敢室之妖，箕歙而口舌消，虛暗而凶喪弭，盡一天而遍告，佑舉室以咸宜。上願國壽延洪，帝圖悠久，時和俗阜，物富人安，式臻五紀之和，各遂群生之性，上明天尊廣濟之澤，下副臣等皈嚮之誠，謹啟以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來建壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之四十六竟
　　道門科範大全集卷之四十七
　　廣成先生杜光庭刪定
　　解禳星運儀
　　設醮行道
　　法事陞壇如式。　　各禮師存念如法。　　宣衛靈咒。
　　東方：
　　九青天，明星大神。煥照東鄉，洞映九門。轉燭陽光，掃穢除氛。開明童子，號曰玄卿。備衛我軒，上對帝君。收魔束妖，討捕兇群。奉承正道，赤書玉文。九天符命，攝龍驛傳。普天安鎮，我得飛仙，和與道合真。
　　南方：
　　三丹天，煥景流光。熒星轉燭，洞照太陽。上有赤精，合契虛皇。開明靈童，號日華房。總統火兵，備守玉堂。斬邪束妖，剪截魔王。北帝所承，風火莫當。流鈴交煥，栩衛壇場。正道流行，敢有巴狂。我享上功，坐運魁罡。億劫長存，保天無疆，和與道合真。
　　西方：
　　七素天，太白流精。光耀金門，洞照太冥。中有素皇，號日帝靈。保神安鎮，衛我身形。斷絕邪源，王道正明。宮殿整肅，三景齊并。道合自然，飛昇紫庭。靈寶符命，普惠萬生。元皇正，來合我身。功加一切，天地咸寧，和與道合真。
　　北方：
　　五玄天，元始徘徊。辰星煥爛，光耀太微。靈尊神，號曰層威。統冠飛天，仙裙羽衣。備衛五門，檢精捕非。敢有干試，豁落斬摧。玉符所告，神鎮八威。邪門閉塞，正道明開。映照我身，三光同輝。策空駕浮，舉形仙飛，和與道合真。
　　中央：
　　一黃天，調理乾坤。陶鎔陰陽，總統玄真。鎮星吐輝，流煥九天。開明童子，號日天璘。元陽晶，焰上朱煙。洞照天下，及臣等身。百邪摧落，殺鬼萬千。中山神咒，普天使然。五靈安鎮，身飛上仙，和與道合真。
　　鳴法鼓二十四通。
　　無上三天玄元始三，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今陞壇，設醮行道，謹奉為入意，其諸誠悃，已錄告聞，願得太上十方至真道，靈寶瑞光下降，流入臣身中，令臣所啟，速達徑御至真無極大道、昊天玉皇上帝御前。
　　請稱法位。
　　具位臣某等，謹虔誠上啟，虛無自然元始天尊，太上大道君，太上老君，昊天玉皇上帝，九皇至尊，十方上聖，三十六部尊經玄中大法師，日月九曜星君，南辰北斗、二十八宿、周天玄象、本命元辰星君，三界應感一切真靈。臣聞剖判混茫，肇分清濁。二儀列位，九曜流輝。生成垂不宰之功，照燭著無私之德。古今不紊，曆象攸尊。所以順軌循常，則君臣蒙福；謫見垂戒，則家國同休。靈化克彰，神功斯在。天道不遠，有感必通。聖鑒匪遙，無祈不應。醮官某以星辰行度，有所照臨，伸螻蟻丹誠，懼為災厄。憂勞炯戒，虔仰至真，惟切檮祈，冀蒙福祐。臣等竊尋經首河圖，有披告之文；檢閱真科靈寶，有懺祈之典。敢緣慈訓，式備醮儀，延降尊靈，祀崇真聖。伏願下哀凡請，俯降道場，天光一臨，萬生扑悅。臣與眾等，無任瞻望聖駕激切屏營之至，誠惶誠恐，稽首再拜，恭迎聖駕。
　　降真，獻茶。
　　初獻，散花。
　　重稱法位。
　　具位臣某等，饉同誠上啟，九皇至尊，十方上聖，五星六曜，三界威靈。臣聞天陽地陰，一合而成象；月盈日昃，互用以正時。分五緯以專司，行周天而有度。或重輪表瑞，或聚舍發祥，或為至德之符，上廣無私之照。依躔順軌，灼為治象之光；變色作災，昭示機微之朕。休戚上關於邦政，□祥亦係於民生。某有命在天，交食乎地。六合而視己，何啻蟭螟；均一以稟形，忍同草木。粗知為善之最樂，終以寡過而未能。神歷其盈，會交此而賜罰；帝臨有赫，因迷復以降災。尚通解謝之門，俾迪亨嘉之運。爰憑道範，肅敞星壇，騰精悃於鈞天，降光靈於玄象。臣今關奏，敢不上聞。
　　宣詞，亞獻。
　　諦詳詞語，灼見欽崇。太上巍巍，荷俯臨於法席，，眾真濟濟，咸拱侍於虛皇。諒昭鑒於悃悰，必加憐於懇請。伏願正璿璣於玉斗，撫經緯於天圖，消五行｛裳敗之災，解三命凶危之數，增長補短，去危即安，克膺耆艾之年，永息災凶之運。臣等不任祈懇之至，酒陳終獻。
　　散花。
　　臣謹虔誠上啟，虛元上聖，九曜尊星。臣聞垂象上穹，照臨下土。金木水火，假休王以立功；春夏秋冬，任推遷而成歲。以康家國，以福生靈，大哉神休，光贊天地。尚慮分野之內，有鉤己凌犯之期；躔次之中，有遲伏留逆之數。大則災纏郡邑，為兵水旱蝗！少則禍及行年，為凶哀疾厄。兢兢憂懼，冰炭在懷，深恐履行多違，操守乖，六情積咎，三業成非。既積罪尤，更逢厄會，善功難著，惡作易興，非託醮祈，無由洗滌。是敢肅恭香火，精備醮筵，仰紫府以冥心，望丹霄而稽首，盡投素悃，罄露凡情。伏乞眾聖哀憐，列星憫護，降以真，陶以太和，照以靈光，沐以神澤，流恩降福，解厄消災，和順五星，均明四景，無凌犯之變，無薄蝕之虞，萬象成寧，百穀時稔，五兵戢息，四序調平，君聖臣忠，人安物泰。某或行運之內，宮宿之中，使災不橫生，妖無妄作。一十二宮之分，各保休祥；二十八舍之問，永無氛沙。六星南紀，司命增延壽之文；九府北元，太尊錫長生之簡。三光齊景，萬善咸臻。若醮官某有過咎災厄，在太陽熒惑二宮者，請以赤帝真文為解禳之；有過咎災厄，在太陰辰星神首神尾四宮者，請以黑帝真文為解禳之；有過咎災厄，在歲星宮者，請以青帝真文為解禳之；有過咎災厄，在太白星宮者，請以白帝真文為解禳之；有過咎災厄，在鎮星諸曜星官者，請以黃帝真文為解禳之。即使眾厄自消，千災自殄，神安禮豫，益筭延齡，福祿惟新，凶衰不作，眷屬亨泰，公私利宜，門宇興隆，云為黛葉，蒙如所請，永荷洪恩。臣等無任禳謝之至，誠惶誠恐，稽首再拜，獻湯。
　　祝真文，宣疏
　　臣謹重誠上啟，九清上聖，三寶真靈，乾象列星，坤儀主宰。今則禮成清夜，詞達昊穹。金闕真遊，駐屬車於塵世；璿霄上象，迂法從於星壇。心方切於欽承，儀已臨於夤餞。情不隨於文祝，願效進修；凡自與於仙違，徒深依戀。冀垂肆赦，允納虔祈，恍真衛以言旋，睇清光而順拜。臣等不任攀戀之至，奉辭仙駕。
　　發願。
　　復爐。
　　香官使者、左右龍虎君、侍香諸靈官，當令臣向來設醮之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　送聖，焚燎。
　　道門科範大全集卷之四十七竟
　　道門科範大全集卷之四十八
　　廣成先生杜光庭刪定
　　運星醮致祝儀
　　靜夜陞壇
　　法事如式。
　　具位上啟十一大曜星君；十二宮尊神，某本命星官大聖，黑符星真君，合座眾聖，伏望聖慈，俯從凡□。以今奉為入意，切以清氣為天，布日月星辰之像；濁氣為地，列女男禽獸之姿。日月薄蝕，則天下靡寧；男女搆屯，則高穹所繫。人逢禍福，星實綱維。非託薰修，安能上告。某災星在運，憂患頻臨，敬推中赤之誠，虔叩玄黃之曜。冥心稽首，感天心惠愛於凡情；香篆凌空，祈帝德消除於厄會。災衰度脫，福壽昌隆，自天祐之，德施溥也。但某下情，不任虔祝之至。
　　次引醮官逐位行香，告星。
　　日宮：
　　具位上啟日宮太陽帝君，宮下仙眾。伏以日輝盛大，主太陽宮，居星為眾象之尊，主世照萬生之命，形魂天地，掌握陰陽，金烏晝夜之巡行，蒼昱主司於善惡。每承運照，疐荷生成，謹備香燈，廣伸夤奉。伏冀分輝照耀，暗察衰危，希紀筭以堅強，望福祿而增廣。願依丹悃，永荷洪恩，爰有祝文，謹當宣奏。次宣符咒
　　太陽真君咒：
　　東望扶桑宮，稽首朝鬱儀。太陽洞明景，寥寥何所思。令我拜金色，候天望英姿。皇華將玉女，臨軒降此時。
　　月宮：
　　具位上啟月宮太陰皇君，侍從仙眾。伏以月宮至聖紫光上真，主北極之陰關，掌人身之右魄，巡遊不住，輝照無窮，明分短長，顯示善惡，動靜實由於斟酌，舒張全擊於行方，致吉凶而有缺有圓，降禍福之無差無忒。今則特伸丹禱，願賜鑒觀，遵太上之真符，赦生靈之罪咎，俾醮主某福如滄海，壽等樁松，災害不生，尊卑寧謐，願依凡悃，不負天麻，所有祝文，謹當宣奏。次宣符咒
　　太陰真君咒：
　　仰望顧八表，惟月孕陰精。中有大素皇，夫人駕綠軿。曜華光二極，混明照三清。慇懃求志道，五色下來迎。
　　木星：
　　具位上啟，木星重華真君，侍從仙眾。伏以東極宮中歲星，聚貴青陽，應號木德司方，掌善惡於人問，示吉凶於天表，三黑乃春之一季，福曜則臨照於十方，益算增年，延祥介福。今則特伸丹悃，願賜鑒觀，遵太上之真符，赦生靈之罪咎，俾醮主某福如滄海，壽等乾坤，災害不生，尊卑寧謐，願依凡悃，不負天麻，所有祝文，謹當宣奏。次宣符咒
　　木德星君咒：
　　歲星乘木德，展轉耀東鄉。凌天姿潤澤，正色視明皇。尋華歌浩漾，擲水詠芝房。經時頻禱祝，獲福自然長。
　　火星：
　　具位上啟火星執法真君，侍從仙眾。伏以聖化威嚴，性情急速，王黑正夏中之三月，變通巡人問之九圍，傾光可燭，聰明回福，易逢亨泰。今則特伸丹檮，願賜鑒觀，遵太上之真符，赦生靈之罪咎，俾醮主某福如河海，壽等松樁，災害不生，尊卑寧謐，願依丹悃，不負天麻，所有祝文，謹當宣奏。次宣符咒
　　火德星君咒：
　　芒角森龍鳳，威光叱十方。丹呈耀午夜，朱火焰三邊。晶明符正黑，劍戟煥兵權。攙搶應滅跡，孛彗敢當前。
　　金星：
　　具位上啟金星天皓真君，侍從仙眾。伏以少嗥司方，主金門之造化；太白掌運，琥素老之靈藏。王露三秋，方分西兌。大哉至道，難可披宣。照人而財祿潛臻，入垣乃官爵品正。仰之則增延壽祉，叩之則消解災殃。今則所伸丹悃，願賜鑒觀，遵太上之真符，赦生靈之罪咎，俾醮主某福如江海，壽等松樁，災害不生，尊卑康泰，願依凡悃，不負天麻，所有祝文，謹當宣奏。次宣符咒
　　金德星君咒：
　　太白凌清漢，騰霜耀素英。亭亭浮瑞彩，皎皎盛長庚。鋒高能禦寇，色潤每降兵。推窮符曆數，合道與長生。
　　水星：
　　具位上啟水星伺辰真君，侍從仙眾。伏以五行至要，水德為先。王正冬，主張河海。性柔態善，潤澤生人。月合而官祿非常，正照乃壽福永固。仰贍聖佑，得遂安寧，每虧虔罄之心。常謬愚迷之性。今則所伸丹禱，願賜鑒觀，遵太上之真符，赦生靈之罪咎，俾醮主某福如河海，壽等乾坤，災害不生，尊卑寧謐，願依凡悃，不負天庥，所有祝文，謹當宣奏。次宣符咒
　　水德星君咒：
　　妙哉符五，彷彿見真門。嵯峨當丑位，壬癸洞靈君。分輝凝皎潔，盻蠻赴思存。仙歌將舞蹈，良久上金天。
　　土星：
　　具位上啟土星地真君，侍從仙眾。伏以中皇最尊，五星為首。四季朝於上帝，統御萬靈，十方照於下民，巡環眾類。嚴嚴眾毅，至聖至尊，遇之
　　則有災殃，禱之則亦臻安吉。今則所伸丹禱，願賜鑒觀，遵太上之真符，赦生靈之罪咎，俾醮主某福如江海，壽等松樁，災害不生，尊卑康泰，願依凡悃，不負天庥，所有祝文，謹當宣奏。次宣符咒
　　土德星君咒：
　　高穹符戊己，藏陸起重霄。五行尊暗曜，九土見光昭。甘石推留伏，陶巫筭泬寥。上仙垂雨露，伏地禮空謠。
　　羅星；
　　具位上啟羅星真君，侍從仙眾。伏以威德最嚴，羅大聖，一十二宮之輪照，十二分野之流行，占財帛則散遺，在祖業亡積聚。凡逢臨照，足有威權。每至魁罡，多生屯難。今則所伸丹禱，願賜鑒觀，遵太上之真符，赦生靈之罪咎，俾醮主某福如江海，壽等松樁，災害不生，尊卑康泰，俯從凡悃，不負天庥，所有祝文，謹當宣奏。次宣符咒
　　羅星君咒：
　　神首循黑道，冥冥超至靈。暗明期朔望，陽德晦陰精。高鎮黃旛闕，矛戟耀霜鈴。志心伺多福，稽首諷真經。
　　計都星：
　　具位上啟計都星君，侍從仙眾。伏以昭昭在上，照天下之無窮；蠢蠢下凡，沐靈光之有自。深慮運逢窺盻，災數當躔，非仗元功，無由解免。今則所伸丹禱，願賜鑒觀，遵太上之真符，赦生靈之罪咎，俾醮主某福如江海，壽等松樁，災害不生，尊卑康泰，俯從凡悃，不負天庥，所有祝文，謹當宣奏。次宣符咒
　　計都星君咒：
　　處暗表陰德，豹尾鎮星宮。怒指摧山嶽，權雄暝太空。龍蛇生怪狀，變異忽昏濛。主人長壽樂，禳應在恪恭。
　　天一星：
　　具位上啟天一紫道星真君，侍從仙眾。伏以天有道星，名分道。至尊最貴，為聖極靈。臨人則福祿榮昌，照命乃遷官加職。輝華莫測，王相無窮。今則所伸丹禱，願賜鑒觀，遵太上之真符，赦生靈之罪咎，俾醮主某福如江海，壽等松樁，災害不生，尊卑康泰，俯從下悃，不負天庥，所有祝文，謹當宣奏。次宣符咒
　　紫星君咒：
　　授制宗元帝，含精耀紫微。陰陽乘運極，幽顯閩靈機。玉輿登廣漢，金鈴布斗飛。四宿循周度，九土尊天威。
　　太一星：
　　具位上啟太一月孛彗星真君，侍從仙眾。伏以月孛至聖，暗曜星辰。稟性尊嚴，威風顯赫。禍福悉由於掌握，短長實系於秉持。每賴照臨，莫諧解謝。今則所伸丹禱，願賜鑒觀，遵太上之真符，赦生靈之罪咎，俾醮主某福如江海，壽等松樁，災害不生，尊卑寧謐，願依凡個，不負天庥，所有祝文，謹當宣奏。次宣符咒
　　月孛星君咒：
　　太陰光玉緯，精魄育草生。青桂黃華輔，鬱羅保素靈。毛頭分怪狀，彗尾或潛經。舍次流災福，齋脩洞香冥。
　　黑符星：
　　具位上啟大聖黑符星真君。伏以天上劊星，人問威曜，揚早旛而行天無影，照赤子而動靜有災，命運偶逢，屯危必至。今則所伸丹禱，願賜鑒觀，遵太上之真符，赦生靈之罪咎，俾醮主某福如巨海，壽等乾坤，災害不生，尊卑康泰，願依凡悃，不負天庥，所有祝文，謹當宣奏。奏天罡符
　　本命星：
　　具位上啟本命星官。伏以建生星斗，主特人命之降生；本命元辰，宰理眾生之性命。五體悉由於主掌，三災咸賴於權衡。當投解謝之門，庶保長延之壽。今則所伸丹禱，願賜鑒觀，尊太上之真科，普赦生靈之罪咎，俾醮主某福如江海，壽等松樁，災害不生，尊卑康泰，願依凡個，不負天庥，所有祝文，謹當宣奏。次宣符咒
　　本命咒：
　　本命尊威赫，元辰位豹宮。三元分品秩，六十衛躔躬。仙吏俾神化，真官亦治功。人倫無貴賤，終始賴含洪。
　　宣疏：
　　向來祭星功德，已遂周圓。專伸回奉十一大曜星君，大聖黑符，生日本命星君，流年災福星像。伏冀福星長照，威曜韜光，變禍為祥，改災作福。一十二宮之分野，盡賜貞庥；二十八宿之靈光，常垂癮祐。身宮清淨，出處康寧，誓畢此生，永依大造。志心稱念大慧延壽，天尊不可思議功德。
　　道門科範大全集卷之四十八竟
　　道門科範大全集卷之四十九
　　廣成先生杜光庭刪定
　　南北二斗同壇延生醮儀
　　啟壇行道
　　法事陞壇如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　鳴法鼓二十四通。
　　無上三天玄元始三，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今設醮行道，謹奉為入意，其諸誠悃，已錄告聞，願得太上十方正真道黑，靈寶瑞光下降，流入臣身中，令臣所啟，速達徑御至真無極大道、昊天玉皇上帝御前。
　　請稱法位。
　　具位臣某與闔壇眾等，今正爾燒香，以是功德，奉為天子王侯，百辟僚屬、經籍度師、山林巖棲、修真之士、洞學之人、九親姻族、天下人民、飛行動植、一切眾生，今故燒香，歸身、歸神、歸命太上十方靈寶自然至真無上大道。乞賜原赦臣法眾等，及醮主某家，前世今生，無邊之罪，得免離三災八難眾惡之中，使智慧圓明，魂神澄正。出群迷之徑，登眾妙之門，身得道真，飛行虛空，白日昇天，侍衛道君，逍遙無上金闕七寶自然宮，永與道合，所啟通感，上御至真無極道前。
　　禮十方，懺悔。
　　重稱法位。
　　具位臣某與闔壇眾等，謹同誠上
　　啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣等伏聞大道無形，孰究希微之旨。至真降世，漸開汲引之門。感引誓於天師，降真終於蜀郡。龍軒所至，玉局在前。首談北斗之經，次演南昌之旨。道存水火，職隸死生。明於離者，為陽動之官，乃常靜而不變；習於坎者，稟一元之數，則密運以無方。是知經首之幽微，昭示定觀之宗趣。倘眾生持念之甚確，如兩極麗天之有常。不為物遷，秉道樞而轉物；自臻神王，明智燭以全神。斯視聽言動之有規，致壽考康寧之咸備。矧玆指像而說法，使之向道以回心。倘未悟於玄言，豈能超於災障。當崇福善，馴至康榮。奉道某囿形器於兩問，稟精神於一，識暗衛生之理，智昏慮患之機，幸真科開悔謝之門，使迷徑有亨通之路，式啟紫壇之醮，特延玄象之終，對越光靈，道迎休德。屬臣關告，敢不上聞。
　　宣詞。
　　按如詞言，丹誠懇切。致兩極同科之敬，騰九天御曆之尊。心聲宣一至之誠，香穗燎眾芳之馥。飾齡座於玄虛之上，薦芝華於象緯之前。鶴袍端簡以情思，星壇發瑞；熊驛御空而達款，雲路生光。延佇之心，不寒而立；精純之念，有感必通。伏願太上三尊，十方大聖，玄中大法師，垂神鑒映，省覽所陳，敕勒靈寶官屬，侍經威神，絳章繡衣之官，擎羊陀羅之使，遊空飛步，臨集壇場，錄善表功。門聞穹壤，更覬流精，散黑營衛。臣及弟子等身，清蕩內外，降伏妖魔，通達虛元，咸降真聖，使齋功成就，無有窒滯。明晨行道，續更啟聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來啟壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍關煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之四十九竟
　　道門科範大全集卷之五十
　　廣成先生杜光庭刪定
　　南北二斗同醮儀
　　清旦行道
　　法事陞壇如式。
　　各禮師存念如法。
　　宣衛靈咒。
　　青陽虛映，耀日回靈。神虎辟邪，飛天流鈴。摧奸滅試，萬魔束形。九微回道，八威攝精。千真校錄，三元蕩清。左嘯中黃，右策六丁。七轉八合，周旋天經。聖化巍巍，大道興行。慶雲流布，合景黃庭，和與道合真。
　　鳴法鼓二十四通。
　　無上三天玄元始三，太上道君，太上老君，召出臣身中亡一五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今清旦行道，謹奉為入意，其諸誠悃，已錄奏聞，願得太上十方至真道，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前
　　請稱法位。
　　具位臣某與闔壇眾官等，謹同誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣聞北斗居於坎位，元精所藏；南斗主於离宮，至神所寓。精降為魄，用以守形；神凝為魂，因以聚。群生所繫，兩極攸司。功寔濟於生靈，德普資於動用。自二儀既判之後，為眾品受命之根。天陽地陰，二感應以相與；群分類聚，萬物曲成而不違。成資陶冶之能，以遂器形之化，增祿俸於士庶，注爵秩於人天，延促年齡，去留災福，凡處生成之域，難逃予奪之權。醮主某久慕仙宗，未超濁境，荷高穹之覆冒，沐斗極之照臨。處己治身，豈適中庸之道；待人接物，第深過舉之憂。進無眾善之修，退有後時之悔。意欲導迎景貺，掃去不祥。是敢奉靈寶之彝儀，展河圖之明訓，合醮乎南北二斗，遍仰乎天地眾真，謝過祈恩，禳災懇福。臣獲參玄奧，備列真司，瞻參橫斗轉之餘，致晉接寅恭之始。既承詞悃，敢不上聞。
　　宣詞。
　　按如詞言，丹誠懇切。爰賴神明之來相，肆令敔穀之攸宜。作善降祥，效商書之明訓；遇災而懼，聞周雅之格言。玆既露於丹衷，冀俯回於洪造，常使淳風溥扇，惠澤滂流，付醮主之精衷，明天尊之至德。以今清旦行道，請法眾等運玆初捻上香，願此香煙，騰空徑上，供養太上三尊，十方眾聖。臣等皈身、皈神、皈命，以是捻香功德，上祝皇帝陛下。伏冀睿圖隆永，聖壽遐延。握金鏡以低臨，萬方昭泰；儼珠旒而端穆，八海澄清。朝有忠良，俗臻富壽。儲皇妃后，協贊昌期。公主諸王，保寧休運。火鼠燭龍之外，賝贐爭馳；虞泉蒙谷之鄉，車書混一。今故燒香，自皈依道尊大聖眾至真之德。得道之後，昇入無為，和與道合真。
　　以今清旦行道，請法眾等運茲二捻上香，願此香煙，騰空徑上，供養太上尊經，十方眾聖。臣等皈身、皈神、皈命，以是功德，歸流弟子某家，九世七玄，億曾萬祖，親綠眷屬，往逝神儀。
　　伏冀乘紫籙之玄功，上朱陵之仙界。陽光瑩質，流火煉形，黑簡落名，青宮注籍。逍遙真境，永祛流注之殃；利佑見存，克享安榮之福。今故燒香，自皈依經尊大聖眾至真之德。得道之後，昇入無形，和與道合真。
　　以今清旦行道，請法眾等運玆三捻上香，願此香煙，騰空徑上，供養太上三師，十方眾聖。臣等皈身、皈神、皈命，以是功德，歸流弟子某，災躔彌息，厄運清消，至道資薰，靈真衛護。南昌司命，開丹錄以延年；北府帝君，削黑書而落死。魂神澄正，萬長存。眷屬親綠，同霑景福。飛沉異質，蠢動殊形，成沐玄休，共臻身吉。今故燒香，自皈依師尊大聖眾至真之德。得道之後，昇入無形，和與道合真。
　　唱方，懺方，步虛，三禮。
　　重稱法位。
　　具位臣某與闈壇眾等，謹重誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣聞七元在太微之北，為造化之樞機；六司在朔方之東，經日月之終始。乃知火官以北為貴，水神以中為尊，一則旋乾轉坤，運動而機衡正；一則褒賢進士，盛明而爵祿行。體道德而垂光，助乾坤而育物。欲上延於祿壽，宜有禱於神真。某爰自宿生，至于今日，罪釁積如山嶽，福力輕若鴻毛，或違天地覆載之仁，或負日月照臨之德，犯二五行之性，傷三光六紀之和，不悟因緣，罔知禁忌，違越經訓，冒觸星光，曾未懺除，慮成殃咎。今則歸真知命，悔過冥心，冀開大宥之恩，俾獲自新之路。仰惟南宮六紀，北斗七元。斟酌化元，無一人不稟以為命；生持教令，無一物不賴以為生。肅嚴壇靖之規，夤奉蘋蘩之薦，投詞獻款，罄志皈誠，謝己往之非，補將來之短，拜迎百福，洗滌眾災，保家屬之團圓，祝封疆之寧謐。免息冢訟，使滯塞之通開；以致康榮，望祈求之稍遂。落死籍於至陰之境，上生名於洞陽之宮。皇圖長睹於休明，海宇永聞於富庶。滅烽臥穀，邊陲無介冑之人；薄賦輕搖，比屋有絃歌之士。百官拱極，萬姓奠居，宜眾志之咸熙，使萬邪之歸正，恩霑動植，澤被幽遐，先亡離苦以超生，異類乘時而變化。上明天尊大慈之澤，下副臣等皈命之誠，謹啟以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來清旦行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝迎刖。
　　出堂煩。
　　出戶。
　　道門科範大全集卷之五十竟
　　道門科範大全集卷之五十一
　　廣成先生杜光庭刪定
　　南北二斗同醮儀
　　臨午行道
　　法事陞壇如式。
　　各禮師存念如法。
　　宣衛靈咒。
　　丹靈朱火，炎霞激風。赤輪剛運，天光行衝。迸威包羅，交變萬方。流金豁落，群魔滅蹤。辟邪破妖，明耀元功。金符召制，躡雲策龍。謠歌慶會，散花太空。神化宜運，四極安隆。伏御帝前，罔有不恭，和與道合真。
　　鳴法鼓二十四通。
　　無上三天玄元始三，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今臨午行道，謹奏為入意，其諸情悃，已錄告聞，願得太上十方至直道，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前
　　請稱法位。
　　具位臣某與闔壇眾官等，謹同誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、
　　日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣伏聞圓穹垂象，盈虛先七政之推；文曜交躔，旋斡自二司之始。斗宿天之星紀，啟義明於書雲；極星天之帝車，運玉衡而建月。號南斗者，乃居於丑位；稱北極者，實御於中央。喉舌化工，權輿曆象。三百六十五度，推尊天廟之提綱；萬有一千餘星，悉受斗杓之操柄。四序調於玉燭，三辰應於銅儀，盡由兩極之主張，□贊一元之運動。凡囿形於人世，皆稟氣於乾文。品固萬殊，理歸一揆。奉道某叨蓋輿之賦命，荷珠璧之儲精，水火為受性之原，南北係降神之府，假四大之凡器，植一真之深根，敢不崇玄，庶幾反本。立壇象斗，環帝座以流光；酌水獻花，企辰樞而展信。式遵祕誥，嚴奉殊科。欽承咫尺之威，輒致再三之瀆。臣棲身祕館，通籍真階。躡紀步綱，愧彭氏女昇仙之效；然燈事斗，蔑鄧德誠伐叛之功。惟知宏教於玄壇，或可降祥於善類。既承詞悃，敢不以聞。
　　宣詞。
　　按如詞言，丹誠懇切。將上塵於帝所，亦遍御於星壇。洪惟共理之司，參輔無私之覆。民生均稟，日用相須。寶劍深潛，尚騰光於舍次；豐狐異類，猶展敬於□杓。既抱最靈之資，宜識有生之本。道之真體，寄運用於水火之宮；天有常形，職變動於經躔之宿。爰舉同壇之醮禮，肅欽麗極之明威。耿耿天梁，跨河源而錯峙；煌煌玉斗，杓龍角以左旋。注想高穹，馳神玄象，願下風雲之駕，俯故蕩藻之羞。過者化，存者神，覃休家國；熾而昌，康而壽，均福顯幽。凝薰燎之芳馨，格湛恩之汪濊。以今臨午行道，請法眾等運玆初捻上香，願此香煙，騰空徑上，供養太上三尊，十方眾聖。臣等皈身、皈神、皈命，以是功德，上祝今上皇帝陛下。伏願離明並照，辰極齊尊。成象成形，擬諸身而高拱；自南自北，陶至化以來賓。天步無難，人文有爛。綱紀燦日星之序，地久天長；菽粟如水火之多，時和歲稔。今故燒香，自皈依道尊大聖眾至真之德。得道之後，昇入無形，和與道合真。
　　以今臨午行道，請法眾等運玆二捻上香，願此香煙，騰空徑上，供養太上尊經，十方眾聖。臣等皈身、皈神、皈命，以是功德，歸流某家上世先靈，親疏眷屬，陰宮夜境，滯爽幽魂，出朔都溟渤之鄉，造丹霍洞陽之境。抱日挾月，襲沖於陰陽；陶魄鑄魂，反真神於離坎。達生榮界，垂裕後昆。今故燒香，自皈依經尊大聖眾至真之德。得道之後，昇入無形，和與道合真。
　　以今臨午行道，請法眾等運茲三捻上香，願此香煙，騰空徑上，供養太上三師，十方眾聖。臣等皈身、皈神、皈命，以是功德，歸流某家一門長少，骨肉至親。伏願坎官除險厄之虞，南極介壽昌之祉。樞機將相，著福祿以川增；□斗杓呈，驅凶魔而瓦解。懲忿窒慾而防患，積精累氣以全生。俾侈喬年，長依至道。今故燒香，自皈依師尊大聖眾至真之德。得道之後，昇入無形，和與道合真。
　　唱方，懺方，命魔，三啟，三禮。
　　請稱法位。
　　具位臣某與闔壇眾官等，謹同誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。
　　臣伏聞造物無物，莫非普植於旱倫；與生俱生，孰是反求於一己。昧剛柔之負抱，孤健順之生成。迷本忘真，乘愆蹈過。莫悟擢形於斯世，端從稟氣於瀉鈞。悼彼胚胎之初，誠如渾沌之始。分化爐之真火神水，為人身之丹田絳宮。離己之日凝魂，坎戊之月制魄。六腑五臟，九竅百骸，皆次第以成形，洎圓滿而誕質。或富或貴，或賤或貧，各從情竇之萌，莫匪世羅之絆。六欲障虛明之性，七情斷久視之根。既與道以闊疏，宜行世之坎坷。天災物累，鬼責人非，運元推屯否之臨身，斡厄消暑寒之相寇。倚伏之機，皆藏於危□；避趨之路，宜誥於通津。玉局遺言，昭示解禳之法；紫庭祕誥，許陳懺謝之儀。可轉禍以為祥，庶遷善而遠罪。今奉道某慮災凶在運，憂惕于中，用遵金口之言，恭敞鬱庭之醮。伏乞虛無上聖，寥廓高真，示以自新，嘉其退省，敕下南宮六紀、北斗七元，迂景傾光，□祥介福。深災重患罡指以蠲除；元真情，斡斗杓而增注。調平星度，安鎮天綱，五行無流逆之災，三命息刑妨之厄。固蒂探根而養壽，懷珠抱玉以全生。居之斯安，動罔不吉，均繁禧於眷屬，茂純嘏於門闌，上願國壽延洪，帝圖悠久，三邊不警，九譯歸仁。物類□於泰通，平安遂性；重陰廓於豐照，離苦超生。願力難周，恩光無盡。上明天尊大慈之澤，下副臣等皈命之誠，謹啟以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來臨午行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之五十一竟
　　道門科範大全集卷之五十二
　　廣成先生杜光庭刪定
　　南北二斗同醮儀
　　晚朝行道
　　法事陞壇如式。
　　各禮師存念如法。
　　宣衛靈咒。
　　五星高耀，瑞氣飛浮。元始集神，天地交泰。玉符寶節，嘯命微幽。擲火持威，奸凶無留。萬魔振伏，紛葩卻消。摧怪減惡，道周流。神光照夜，陰翳俱消。萬神降格，扇景乘颶。草生咸遂，惠褊神州，和與道合真。
　　嗚法鼓二十四通。
　　無上三天玄元始三，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為入意，其諸情憫，己錄告聞，願得太上十方至真道，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與闔壇眾官，同誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣伏聞玄化流光，列宿垂曜。文昌上聖，掌丹籙以注生；紫微高尊，總玄都而布化。三光五帝，生育掌材，統御萬靈，普鑒幽顯。臣謹為某家，按依科式，虔立壇場，崇設醮筵，披露誠懇，冥祈玄象，延降真靈。伏惟上聖眾尊，垂慈降鑒，分光迂景，釆納丹誠。臣既奉情詞，敢不上奏。
　　宣詞。
　　按如詞一禹，良探懇切。念以積生慶會，獲遇明時，得睹仙科，遂延靈聖，伏依儀注，上備薰修。仰冀不棄凡塵，俯垂允納，侍觴於紫微之上，一旱撰於清夜之中，瑞騰空，真風臨席。以今靜夜行道，請法眾等運玆初捻上香，願此香煙，騰空徑上，供養太上三尊，十方眾聖。臣等皈身、皈神、皈命，首體投地，仰依南宮六紀、北斗七元，以是功德，皈流宗廟先聖，社稷尊靈。伏願證品玉清，垂休寶嗣，克昌鳳曆，永福洪基。今上皇帝，德邁堯湯，壽齊天地。后妃嬪主，光贊文明。太子諸王，輔成睿德。九圍宗道，咸臻清靜之風；萬寓宅心，共樂昇平之運。今故燒香，自皈依道尊大聖眾至真之德。得道之後，昇入無形，和與道合真。
　　以今靜夜行道，請法眾等運茲二捻上香，願此香煙，騰空徑上，供養太上尊經，十方眾聖。臣等皈身、皈神、皈命，首體投地，仰依南宮上聖、北極眾真，以是功德，歸流某家九先七祖，一切幽魂。伏願洪澤滂流，惠風遐扇。宿瑕洗蕩，除北府之罪名；積釁消平，上南宮之生籍。延祥介祉，福及見存，暨乎有識含情，飛潛蠢動，皆承恩澤，悉遂人寰。今故燒香，自皈依經尊大聖眾至真之德。得道之後，昇入無形，和與道合真。
　　以今靜夜行道，請法眾等運玆三捻上香，願此香煙，騰空徑上，供養太上三師，十方眾聖。臣等皈身、皈神、皈命，首體投地，仰依南宮六紀、北斗七元，以是功德，歸流某。伏願壽筭遐長，災衰洗蕩，福祥臻集，眷屬康寧，家傳愷悌之風，戶出謙恭之義，凶魔遠竄，善瑞日臻，宅宇鎮安，龍神和輯，三
　　官進紀，五帝儲休。今故燒香，自皈依師尊大聖眾至真之德。得道之後，昇入無形，和與道合真。
　　唱方，懺方，三啟，三禮。
　　請稱法位。
　　具位臣某與闔壇眾官等，讜同誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣聞三光麗天，萬物荷無私之照；五緯垂象，草生蒙覆載之恩。所以南極注生，北宮主死，總領圖線，統較幽明。粵自混茫，至于今日，紀綱不紊，曆數無差，上惟帝王，下該臣庶，成依主宰，仰賴神休。弟子某詞悃所陳，已具敷奏，自惟積慶，叨荷玄功。而六氣運神，五帝演性，貞閑難固，流遁易迷，旋隳福善之階，日踐愆違之境，或積生所構，或今世所為，罪書綴五帝之篇，咎目鼓三官之筆，未曾祈懺，莫得蠲除。又恐宿曜行藏，交期所屬。行年經歷，厄會所臨。或故殺誤傷，探冤往債；或繫心起念，履惡為非。上犯天元，下違坤德，觸陰陽禁忌，負日月神明，罪目惡綠，無邊無量，非憑懺謝，莫遂原除。伏聞南宮為陽德之司，生成萬物；北極為裁成之府，主制群靈。生死吉凶，咸歸統錄。除災解厄，實賴聖慈。是敢披啟丹心，皈依玄象，虔伸醮祝，上叩尊靈，布心於靜境之中，露懇於清壇之下。伏冀司命司錄六宮，垂憫濟之恩；天輔天關七聖，降慈悲之澤。三雲命駕，俯降塵寰；八道凝光，曲臨醮席。命真僚而錫祐，開巨貺以延祥。特為某上消天災，下禳地禍，除五星九宮八卦併沖之厄，解五緯三元凶星暗曜之災。十神免臨照之虞，元命息刑妨之害。宥宅神之譴責，破鬼賊之憑凌。六甲五行，不罹衰敗；支干宮徵，無致衝妨。剪妖魔蠱毒之侵傷，絕惡鬼凶人之謀議。三官五帝之府，訟逮原消；先亡近逝之魂，考延解釋。託廕七星之下，儲祥六紀之司。福善雲臻，災凶霧散。六情所犯，三業所為，萬咎千愆，並蒙原貸。神明護佑，真降流，保其微脆之姿，克享堅剛之壽。上明天尊大慈之澤，下副臣等皈嚮之誠，護啟以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之五十二竟
　　道門科範大全集卷之五十三
　　廣成先生杜光庭刪定
　　南北二斗同醮儀
　　設醮行道
　　法事陞壇如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翕，和與道合真。
　　鳴法鼓二十四通。
　　無上三天玄元始三，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今設醮行道，謹奉為入意，其諸誠悃，已錄告聞，願得太上十方正真道，靈寶瑞光下降，流入臣身中，令臣所啟，速達徑御至真無極大道、昊天玉皇上帝御前。
　　請稱法位。
　　具位臣某與闔壇眾官等，謹同誠上啟，
　　虛無自然元始天尊，太上大道君，大上老君，昊天玉皇上帝，九皇上真，十方己得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣伏聞上極無上，大羅彌覆於諸天；玄之又玄，洪造實根於元氣。麗三辰而垂象，尊紫極以御圖。四布于方，七政綱維於南斗，西揭之柄，九天喉舌於上天。仰斡乾樞，俯包地紀。經傳玉局，稱兩極之同科；史驗銅儀，觀周天之有度。凡圓首方趾之肖像，皆南離北坎之降神。敢不皈依，冀回恩貺。奉道某冥心壇靖，凝睇經躔，潔荷羞乳
　　饌之蒸，淪火棗雲腴之薦。九微騰焰，百末飛煙，有嚴秩秩之筵，佇降飄飄之駕。伏願九扇洞開於閭闔，十方悉下於輪輿。鶴蓋成陰，扈和鑾而有節；霓旌啟道，森儀仗以無譁。俯臨圭潔之場，曲副翹勤之請。臣與醮官闔壇眾等，不任激切延請之至，誠惶誠恐，稽首再拜，奉迎聖駕。
　　降真，獻茶，初獻，散花。
　　具位臣某，虔誠上啟，九清上聖，十極高真，北斗尊帝，七元輔弼星君，斗中真宰。臣聞元氣無形，斗杓於焉斟酌；周天有度，玉衡所以斡旋。建四時而成歲功，均五材而握民命。六度下降，自天子而達庶人；一年運行，起漢津而終營室。有尊帝以主仙道，建輔弼而佐斗功。刑德生殺之相參，官祿壽富之攸繫。虛心以存，則可禦邪而敵害；按法而步，端能招真以致仙。巍巍神功，紀贊莫盡。奉道某託跡光明之下，倫安臨照之中。清夜沈寥，仰光芒而肅敬；浮生膠擾，於香火之缺違。致於欲壽而康，遇災知懼，許亟伸於醮告，爰恭啟於壇儀，敬按金科，輒伸懇請。臣既承詞憫，敢不上聞。
　　宣詞。
　　按如詞言，丹誠懇切。諒徹九重之聽，不違片善之微。若弟子某等，身宮滯塞，氣本休囚，憂致冤於陰陽，欲全生於覆載者，請貪狼太星君為保護之；若命元羈蹇，星度刑妨，欲去危而即安，求轉禍而為福者，請巨門元星君為消解之；若彈冠願仕，干祿代耕，問官海之要津，躡天朝之華貫者，請祿存真星君為遷達之；若福基不厚，產殖未饒，於義利之交興，願富仁之兼美者，請文曲紐星君為增注之；若行全儒素，藝絕詞華，期志在崇高之美，得身膺寵擢之榮者，請廉貞綱星君顯佑之；若順考壽曆，欲致耆年圖安，以遺後昆，好德而全五福者，請武曲紀星君為延益之；若嗣息未蕃，室家多難，思保松蘿之固，更延瓜瓞之綿者，請破軍關星君為全護之。乞使某等志願感通，真靈降接，萬願咸遂，眾善興修。臣與闔壇眾等，不任所請之至，再誦大聖北斗都管吉祥咒日：北斗九晨，天中大聖。上朝金闕，下覆崑崙。調理綱紀，統制乾坤。大魁貪狼，巨門祿存。文曲廉貞，武曲破軍。高上玉皇，紫微帝君。大周天界，細入微塵。何災不滅，何福不臻。元皇正，來合我身。天罡所指，晝夜長輸。俗居小人，好道求寧。願見尊儀，永保長生。三台虛精，六淳曲生。生我養我，護我身形。臣等稽首致恭，謹陳亞獻。
　　散花。
　　具位臣某謹虔誠上啟，
　　九清至尊，十方上聖，南斗大帝，丈人司馬，六司星君，斗中真宰。臣聞日宮至陽之精，發軔於左界；南斗列星之紀，宣精於河源。謂準日以生成，雖稱南而在北。漢津黼黻，專賢良命祿之司；曆象樞機，主將相府庭之事。運會而靈圖正，盛明則君道興。悼為纏度之元，宴主生民之命。傾心以請，無願不從。奉道某等徒聞挹酒之言，難接乘搓之武。仰觀分野，南北迷方；俯建壇場，坎离定位。薦苾芬於褥坐，仁盼蠁於煙霄。
　　有災有患之禳除，延福延生之迓續。奉道某若命元譾薄，祿氣單微者，請天府司命君為增益之；若黑錄著名，青宮削籍者，請天相司錄君為回改之；若壽曆不修，世途多梗者，請天梁延壽君為延祐之；若衛生乖和，布筭有限者，請天同益筭保生君為保全之；若厄難相凌，魂神不守者，請天樞度厄鍊魂君為禳鎮之；若生意蕭條，事機紏逆者，請天機上生君為啟迪之。即使奉道某對服寵靈，導迎休證，百祥紛
　　委，眾惡伏藏，式昭感應之仁，少付傾虔之請。臣與眾等不任懇檮之至，誦大聖南斗六星天紀延壽頌曰：南斗六星，天中宰臣。上參元化，七政攸遵。下主揚州，吳越斯分。司命司錄，將相儲精。天梁天同，壽筭司明。樞機之宿，上天府庭。津梁雲漢，綱紀乾文。光耀明瑩，君道清平。掌理爵祿，褒進臣鄰。助天體道，利物安人。去留災福，延促年齡。傾心求請，無願不成。魂神澄正，壽命增新。光靈所被，永享利貞。弟子某命，願得長生。臣等稽首再拜，致恭謹陳終獻。
　　散花。
　　獻棗湯。
　　具位臣某，謹虔誠上啟，
　　九清十極，三景諸真，北斗七元，南宮六紀，元辰本命，海嶽洞天，地水陰靈，虛空主宰，三界應感，一切真靈。臣等輒冒瀆天之罪，如陳類帝之壇，王局暫扶，眾真侍座，寶珠將入，三獻畢陳。龍鶴天仙，
　　促返玉京之駕；烏龜雲篆，將騰青札之煙。恐乖俯仰之儀，自速幽明之譴。睇回鑾而結戀，負芒棘以消愆。願賜哀憐，特加寬貸。一天星曜，還次舍以有常；三界仙班，返玄靈而無跡。神交如在，目送何從。惟知晨夜之仰瞻，庶表初終之皈奉。臣與闔壇眾等，不任依慕激切之至，誠惶誠恐，稽首再拜以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來啟壇行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之五十三竟
　　道門科範大全集卷之五十四
　　廣成先生杜光庭刪定
　　南北二斗同醮寶燈儀
　　靜夜行道
　　法事陞壇如式。
　　念靜天地咒，灑水。
　　具位臣某等，謹虔誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈，俯降燈壇，證明虔禱。謹奉為宣意，其諸情悃，已對敷宣，以今關祝星燈，請眾誦天尊聖號，為某等合門眷屬，解災解厄，延福延生。稽首皈依，虔誠讚詠。
　　信禮無上大羅天星主紫微大帝。
　　臣眾等至心皈命樞宮大聖貪狼陽明真皇君，斗中神仙，和諸靈官。
　　伏聞飛晨合景，樞星掌劫會之權；司政紏非，陽明主璇璣之運。上宰九天之化，中監五嶽之靈，下總人倫，傍分品類，定死生之有命，鑒善惡以無私。以今某恭款芻心，虔依妙範，至心皈命樞宮大聖貪狼陽明真皇君。伏願回光啟曜，垂淵鑒於玄壇；增祿延年，注生名於青簡。稽首皈依，虔誠讚詠。
　　信禮高上紫微垣、北斗第一貪狼星君。
　　貪狼延生，回真四靈。流輝下映，洞達玄冥。七元紀籍，名列紫庭。保身續壽，永亨利貞。耳目開爽，魂魄長寧，和願得長生。
　　臣眾等至心皈命璇宮大聖巨門陰精真皇君，斗中神仙，和諸靈官。
　　伏聞星有五門，俠三光而遠映；門開四照，合萬氣以騰輝。校天府之昇遷，主兆民之祿壽。委質難逃於淵鑒，通津皇類於明梁。以今某蕆事瑤壇，馳誠金闕，至心皈命縱官大聖巨門陰精真皇君。伏願身度千災，命延百福，天開神宇，氣襲真源。碧簡題名，固長年於劫石；丹臺紀籍，增上筭於靈椿。稽首皈依，虔誠讚詠。
　　信禮高上紫微垣、北斗第二巨門星君。
　　巨門延命，元靈散陳。丹田通暢，運合仙真。七元定籍，名列紫文。護身注壽，福慶維新。辟除妖惡，善瑞日臻。去來無礙，與神同倫。延命自然，上升玉宸，和願得長生。
　　臣眾等至心皈命璣宮大聖祿存真人真皇君，斗中神仙，和諸靈官。
　　伏聞偃息華蓋，徒知空步之名；潛洞太虛，莫測飛身之妙。八景九天之上，道契青籙以通真；五嶽四瀆之高，仙隸黃臺而受事。矧玆下士，實仰餘光。以今某潔己齋盟，法為壇憚，至心皈命璣宮大聖祿存真人真皇君。伏願慶叶遐年，福資浩劫。三千萬之甲子，地久天長；一十二之靈門，陽開陰閉。翛閑白日，嚥味沖和。稽首皈依，虔誠讚詠。
　　信禮高上紫微垣、北斗第三祿存星君。
　　北斗度厄，高仙上靈。流輝遍照，內外肅清。七元錄籍，名列紫庭。扶身延壽，祿位長亨。臟腑開朗，動止咸寧。光運合景，與神同榮。度厄自然，上升玉京，和願得長生。
　　臣眾等至心皈命權宮大聖文曲玄冥真皇君，斗中神仙，和諸靈官。
　　伏聞星主玄冥，位司游擊。隱微潛耀，領北斗之三宮；福善禍淫，攝黑靈之五炁。或殄除凶勃，飛火甲於六天；或剪馘不祥，耀朱兵於四鄙。凡居動植，皆自生成。以今某嚴潔壇場，肅清塵垢，至心皈命權宮大聖文曲玄冥真皇君。伏願削罪除愆，落九陰之鬼錄；拘魂制魄，得七返之仙方。行藏無非橫之虞，視息合太和之慶，承資上善，永叶殊祥，稽首皈依，虔誠讚詠。
　　信禮高上紫微垣、北斗第四文曲星君。
　　北斗消災，玄黃開陽。仙靈隱現，朗徹十方。七元掌籍，名列紫房。衛身益壽，長啟福祥。明真降祐，滌蕩凶殃。華精炁結，與神同鄉。消災自然，上升玉堂，和願得長生。
　　臣眾等至心皈命衡宮大聖廉貞丹元真皇君，斗中神仙，和諸靈官。
　　伏聞杳靄崑臺之上，交映七門；隱芒金蓋之輝，潛通二景。絳木結素華之實，瓊津凝冶煉之膏。校錄上真，統攝鬼神之部；提綱下學，權輿生死之機。以今某澡雪靈襟，遵承科簡，至心皈命衡宮大聖廉貞丹元真皇君。伏願善履三光，削三災於短景；順迎五運，植五福於深根。稽首皈依，虔誠讚詠。
　　信禮高上紫微垣、北斗第五廉貞星君。
　　北斗扶衰，真宗降靈。流霞散敷，仙仗交盈。七元典籍，名列紫營。固身養壽，慶合運并。高玄接引，優遊五明。駕景飛翔，與神同靈。扶衰自然，上升玉庭，和願得長生。
　　臣眾等至心皈命闓陽宮大聖武曲北極真皇君，斗中神仙，和諸靈官。
　　伏聞玉樓炳景，隱飛華辰極之星；瓊簡燦文，紀迴度空常之道。定法輪之階級，考志學之功勤。飛芒耀於八門，無幽不燭；擲流金於萬里，有礙皆通。以今某委迹塵寰，宅心道域，
　　至心皈命闓陽宮大聖武曲北極真皇君。伏願一念關陞，萬靈序佑。瀉明河於碧漢，克注遐年；聳巨嶽於瑤穹，永躋上壽。稽首飯依，虔誠讚詠。
　　信禮高上紫微垣、北斗第六武曲星君。
　　武曲散禍，玄映禦空。威靈備守，妖邪絕蹤。七元注籍，名列紫彤。榮身增壽，享福無窮。仙官扶衛，步躡雲中。真炁降集，與神同聰。散禍自然，上升玉宮，和願得長生。
　　臣眾等志心皈命瑤光宮大聖破軍天關真皇君，斗中神仙，和諸靈官。
　　伏聞天迴地轉，瑤光推空洞之輪；斗建星躔，靈皇紀運行之度。位尊上帝，威制羣魔。正氣所臨，萬物遂生成之性；飛綱所指，百邪無逃遁之形。以今某滌垢舒壇，披誠奉教，至心皈命瑤光宮大聖破軍天關真皇君。伏願道契丹臺，南上益長生之字；罪消幽府，北都鎸不死之名。四序營為，盡吁光華之慶；全家視履，咸歸清浮之風。稽首皈依，虔誠讚詠。
　　信禮高上紫微垣、北斗第七破軍星君。破軍益筭，明霞散敷。流光普浹，真炁潛扶。七元度籍，名刊紫書。治身添壽，常處歡娛。飛仙蹈舞，遊宴玄都。徹視表裹，與神同居。益筭自然，上升玉虛，和願得長生。
　　臣眾等至心皈命南斗第一天府司命上相鎮國真君，斗中神仙，和諸靈官。
　　伏聞天賦羣靈，均有自然之命；人懷大本，咸歸皇極之尊。欽之者，福所由生；敗之者，禍因而起。允為宰制，實在司存。儻有祈禳，宜修誠懇。以今某洗心滌慮，養氣存神，夙懷嚮道之心，仰畏在天之象。至心皈命南斗第一天府司命上相鎮國真君。伏願天聽其衷，咸迪長生之道；人膺永命，悉無短折之凶。稽首皈依，虔誠讚詠。
　　信禮高上太微垣、南斗第一鎮國真君。
　　稽首南辰，第一之星。號曰司命，實掌命根。今有弟子，立壇告星。上奏天司，仰投化鈞。惟天上相，鎮國主兵。願賜分光，俯鑒丹誠。續以命元，永保安寧，和願得長生。
　　臣眾等至心皈命南斗第二天相司錄上將鎮嶽真君，斗中神仙，和諸靈官。
　　伏聞太微之初，道無常體；我生之後，物有定名。災祥在德，而貴賤同差；吉凶由人，而賢愚靡間。眷玆主者，賦之自然。儻伸祈禱之誠，必獲昭彰之報。以今某正心專意，向道歸真，仰成象之著明，仗上靈之佑助，至心皈命南斗第二天相司錄上將鎮嶽真君。伏願恢洪上道，默收紏察之威；普度生靈，式序修禳之善。稽首皈依，虔誠讚詠。
　　信禮高上太微垣、南斗第二鎮嶽真君。
　　稽首南辰，第二之星。號曰司錄，實紀生人。今有弟子，燃燈告真。注想丹天，長生之庭。惟天上將，鎮嶽主兵。迂景分光，鑒映翹勤。注名丹籙，永錫年齡，和願得長生。
　　臣眾等至心皈命南斗第三天梁延壽保命真君，斗中神仙，和諸靈官。
　　伏聞長生久視，乃大道之體常；保命延年，實凡情之所欲。在天則命固存而不易，在人則生必貴於不傷。欲其有延，豈無所禱，將叩司存之職，宜修瞻嚮之誠。以今某專意志明，仰天觀象，冀真靈而降格，俾壽考之增崇，至心皈命南斗第三天梁延壽保命真君。伏願誕布至心，茂迪綿長之筭；鋪張生德，永無夭橫之虞。稽首皈依，虔誠讚詠。
　　信禮高上太微垣、南斗第三延壽真君。
　　稽首南辰，第三之星。號曰延壽，主制年齡。今有弟子，象斗延真。冥心南極，河漢之津。惟斗天梁，濟度羣倫。願賜降接，得免災述。續以遐壽，　　介福如春，和願得長生。
　　臣眾等至心皈命南斗第四天同益筭保生真君，斗中神仙，和諸靈官。
　　伏聞數肇而存，多斯為美；命降而短，長乃為祥。苟方寸之不欺，庶年齡之益久。真靈昭格，精懇是求。以今某欲增耆艾之年，欽若昭回之象。道存恍惚，響應形聲，至心皈命南斗第四天同益筭保生真君。伏願大慈下濟，長如春日之生；遐筭巨增，永若高山之固。稽首皈依，虔誠讚詠。
　　信禮高上太微垣、南斗第四保生真君。
　　稽首南辰，第四之星。號曰益筭，御炁生神。今有弟子，醮告仙真。結志南昌，太微之庭。惟斗天同，壽命所經。願垂矜允，丹錄書名。介以耆年，永保無傾，和願得長生。
　　臣眾等至心皈命南斗第五天樞度厄文昌鍊魂真君，斗中神仙，和諸靈官。
　　伏聞二炁密移，亦有盛衰之理；五行迭運，豈無消息之機。彼有勞生，豈無厄運。真聖既司於救度，黔黎宜謹於忱恂。以今某恐懼飭躬，欽崇觀象，誓皈依於大道，願受度於真休，至心皈命南斗第五天樞度厄文昌鍊魂真君。伏願命資百福，潛消不測之虞；身度三災，常保自身之慶。稽首皈依，虔誠讚詠。
　　信禮高上太微垣、南斗第五度厄真君。
　　稽首南辰，第五之星。號曰度厄，消蕩災述。今有弟子，招真致靈。翹想朱陵，文昌之辰。惟斗天樞，開闈化鈞。願流道炁，制魄拘魂。賜以長年，善業增新，和願得長生。
　　臣眾等至心皈命南斗第六天機上生監簿大理真君，斗中神仙，和諸靈官。
　　伏聞仙人作德，恥一物之不知；聖道應時，為中心之妙用。降衷立命，受氣賦形。眷掌握於生成，敢虔恭而請禱。以今某齋心嚮道，精意瞻天，仰思長育之恩，敢昧祈禳之禮，至心皈命南斗第六天機上生監簿大理真君。伏願體乾坤之生德，以運權衡；保性命以委和，咸歸道蔭。稽首皈依，虔誠讚詠。
　　信禮高上太微垣、南斗第六上生真君。
　　稽首南辰，第六之星。號曰上生，掌握天經。今有弟子，好道希真。皈向高宮，星紀之庭。惟斗天機，組織乾文。願垂光景，庇護身形。監領簿錄，
　　注福延齡，和願得長生。
　　□經。
　　向來朝斗，祝燈功德，並已周圓。伏以道集虛而應物，運生化以無窮，天垂象以示人，在吉凶而可鑑。惟二司之真宰，乃萬象之元綱，自非夙習真源，安得今披寶蘊。以今醮官某潔清塵慮，恭命羽流，望辰極以舒壇，法璇璣而建斗。瓊鐘逸韻，誠通象外之天；玉篆凝煙，想見斗中之聖。伏冀六司合照，美成眾善之因；七政分輝，均賜全家之福。然願億曾萬祖，遠化近亡，盡離幽暗之鄉，俱入光明之界，上窮圓蓋，下雨方輿，同沐勝緣，齊登道岸。稽首皈依無極大道。再念星移斗轉天尊，長生保命天尊，不可思議功德。
　　道門科範大全集卷之五十四竟
　　道門科範大全集卷之五十五
　　廣成先生杜光庭刪定
　　北斗延生清醮儀
　　凡奉事上真，或不能法天象地，隨斗杓而建壇，先違道訓也，不如不修之為愈。建壇之人，非內境清明，召魂集神，聽吾命而造化，形止極以伸懇焉，則不足以昭格，物雖豐而無益也，故以祝香為先。次以叙陳科教，則道俗之倫，不是因緣，而信心衰焉，降聖難矣，故以叙事次之。既叙事已，不能紀述天文，對揚元妙，則無知北斗之尊也，故以述聖次之。既述聖已，不陳詞則誠不立，故以宣詞次之。然其陳情，請福禳災，苟非行道發願，後己先人，無以契合聖意，故以三上香次之。既上香已，則吾之宿業重罪，不可不懺；玄功妙善，不可不勉。不如是，則罪不滅而福不降矣，故以懺悔次之。既懺悔己，又當思惟七元之德，誠如在焉，乃可以幾其佑助，故讚德次之。既讚德已，又當皈依，以罄吾之誠願，庶幾神必饗焉，故以七皈依次之。既皈依已，可以濁醪之禮表心，故以三獻次之。既三獻已，威儀既備，恩貺卒獲，言功送神，仰空存慕，不可以有加也，故以散壇終焉，止系一詞。
　　祝香。
　　道香、德香、無為自然香，以今熱向爐中，奏啟大羅三寶天尊，金闕玉皇上帝，中天星主紫微大帝，南辰北斗本命星君，周天河漢列宿羣真。仗此真香，普同供養。臣今奉為弟子某家，宣科行道，請福禳災，先當讚叙條章，對揚功德，庶使壇場之內，道俗之倫，悉乃見聞，盡生恭敬。仰祈恩祐，少契天心，理合敷陳，願垂昭鑒。臣聞太上立德，摽清靜之高風；其次立言，演慈悲之妙典。編諸蘂笈，藏在名山，時顯迹以度人，或垂科而拯世。具述下元之運數，敷陳本命之因緣，開度斯民，歸依大道，俾修心而養氣，容懺罪以延生，常於降聖之期，輒許精衷之禱。至以三元八節，本命生辰，嚴置壇場，恭修齋醮，將嚴觀宇，或在家庭。持種種之香花，精意已享；列芬芬之酒果，明德惟馨。法天地以包羅，像威儀而薦獻。修齋則一日而至七日，隨力建功；命道則一人而至七人，請行法事。或諷其神咒，或認此真形，歸心北斗之尊，稽首紫微之下，伸懇於三官五帝，達誠於九府四司，薦福延生，消災捍厄，用廣無邊之福，仰膺莫大之休，念真聖之毋違，見邪宗而莫入，致災衰之洗蕩，同罪業以消除，善果臻身，福壽資命，獲超昇於十極，兔沉墜於三塗，玆皆啟祝之功，莫匪扶持之德。或有下元生人，國土遇札瘥之厄，瘟疫流行；歲年逢荒歉之災，品物不遂。屍橫原野，氣結高穹，人多飢饉之虞，境有刀兵之禍。仰遵北帝，俯建星壇，表達凡情，口宣神咒，則可以降威靈於下土，列車騎於四方，布網千重，流火萬里，收五兵之妖氣，致百穀之順成，歲樂豐禳，民無夭折。又有下元生人，橫厄競起，瘟瘴難逃，多逢六洞之魔，枉遇百罹之苦。憑浚第宅，常無安寢之期；妄作災衰，巧伺扼窮之運。生魂禁錮，久病纏綿。或出處迍邅，或債財壅塞。祿有哀微之兆，命無通泰之祥，患害多端，言詞莫述。仰遵北帝，俯建星壇，奏表凡情，口宣神咒，則可以添神益筭，削死注生，妖祟蕩除，行藏吉利。又有下元生人，田多蟊堅，境富蟲蝗，傷稼穡以無成，望豐登而莫獲。仰遵北帝，俯建星壇，精嚴田野之中，備列威儀之具，依科誦咒，飛奏表章，則可以昭格威靈中戒主者，致災蟲之墜死，養粒食而倍多。又有下元生人，門庭祈系嗣之祥，婦女有妊娠之慶。或由六甲之內，胎氣損傷；或居十歲之中，年齡夭喪。良為重身之日，長逢魔女之災，懷妖氣以難全，飯精華而莫固。令有萎黃之疾，居多怪夢之憂，貓鼠狗猴，變形成像，暗吞子息，頻有死亡，貽父母之深憂，絕祖宗之遠裔。仰遵北帝，俯建星壇，表達凡情，口宣神咒，則可以感威靈於上界，降玉女於人寰，衛護閨闈，安和五臟，克保延彌之吉，應多壽命之長。又有女人，分娩艱難，呻吟苦楚，良由鬼母之噉，致令血臟之衰，障閉彌旬，兢惶萬狀。仰遵北帝，俯建星壇，行道申誠，作法誦咒，則可以感煞童而下降，同玉女以來臨，衛草蓐以平安，保女男而爽利。又有女人，遇虎狼之眷屬，食子臟之精華，百計求男，一生無子。仰遵北帝，俯建星壇，淨嚴堂室之中，備列香花之獻，秉心一德，誦咒萬徧，則可以掃妖滅邪，克多生育。凡玆靈應，備載寶章，乃知眾尼之蠲消，盡屬七元之拯救。此蓋上真方便，至聖慈悲，篤志為民，推誠澤物。苟若齋心布懇，備禮修辭，啟何願而不成，欲何求而不獲。以今某研思極慮，浴德澡身，致意真科，歸心妙道，建斯壇陛，法彼昊穹，隨方準杓，然燈像斗，恭陳法信，嚴備香花，請仙馭之光臨，鑒凡心之密禱。臣敬為叙陳經首，敷繹真功，宣示眾官，俾遵法訓，檢其心志，彌更翹勤。庶令感格威靈，成就功德，然後依儀行道，續以啟聞。臣等凡情區區，無任讚嘆道力、延降神光、精爽飛越、激切屏營之至。
　　道門科範大全集卷之五十五竟
　　道門科範大全集卷之五十六
　　廣成先生杜光庭刪定
　　北斗延生捍厄儀
　　靜夜行道
　　陞壇法事常式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。焚惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙聶，和與道合真。
　　鳴法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，各三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣等身中，令臣所啟，速達徑御太上無極大道、昊天玉皇上帝御前。
　　重稱法位。
　　具位臣某與闔壇眾官等，謹同誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣聞二氣陶鎔，五行變化，以康羣品，以育萬靈。懸命祿於九天，繫死生於七府。吉凶善惡，紏察無遺。罪福行藏，纖微必錄。上惟國祚，下及人倫，考較統臨，咸歸斗極。玄卿大帝，制六天而御萬方；高上玉皇，播洪慈而福三界。靈通應感，影響無差。臣等宿荷玄休，獲逢道運，正真垂教，幽顯蒙恩，輒披醮謝之科，特罄皈依之懇，精虔修奉，以展誠祈。伏冀眾聖宣慈，九天流貺，俯矜凡陋，曲降真風，憫濟凡微，下臨壇度，開恩布澤，聽納禱祈。凡有投誠，理難寢絕，況奉詞旨，敢不上聞。
　　宣詞。
　　諦詳詞語，灼見至誠。不仗明威，安臻戬穀。願納蘋蘩之薦，俾依天地之仁。藹瑞氣於層空，沛為德澤；扇靈風於合宇，廣布恩波。罔有神恫，迄無鬼責。弟子某重念叨居道蔭，允賴神樞。晨夜仰瞻，莫曉星躔之序；歲時相代，寧知醮謝之方。爰備香燈，肅陳淨供，稽首魁罡之下，冥心舍次之間。三百六旬，願隨杓而降福；七十二候，祈應律以儲祥。災與冰消，罪如瓦解。一身所向，式升進望之階；合屬甚康，均保方來之慶。以今行道，臣法眾等運玆初捻上香，皈命十方道寶，北宮至聖。以是功德，歸流醮官某行年之上，運命之中，九厄三災，十苦八難，星辰邃位，衝破臨身，非災疾患以興殃，過咎貫盈而欲起。所冀逐風雲而俱散，騰香霧以蕩除，百福惟新，千殃自解。今故燒香，自歸依道尊大聖眾至真之德。得道之後，昇入無形，和與道合真。
　　以今靜夜行道，臣法眾等運玆二捻上香，皈命太上尊經，斗中真聖。以是功德，歸流醮官某七祖先靈，一切幽爽。伏願聖澤旁流，惠風遐扇。宿瑕洗蕩，除黑簡之罪書；積釁消平，上朱宮之生籙。延祥介祉，福及見存。今故燒香，自皈依經尊大聖眾至真之德。得道之後，昇入無形，和與道合真。
　　以今靜夜行道，臣法眾等運玆三捻上香，皈命太上師寶，七元眾真。以是功德，歸流醮官某。伏願坎宮除險厄之虞，水德著聰明之性，靈根深固，性識高明。出入起居，罔有外邪之染；寢興食息，永無時疾之嬰。災逐永消，善隨日長。今故燒香，自皈依師尊大聖眾至真之德。得道之後，昇入無形，和與道合真。
　　懺方。
　　臣眾等至心皈命三清大聖，十極高真，北極紫微大帝，北斗七元星君，輔 弼星君，三十六部尊經，三官五帝，九府四司，二十鄉神仙，諸靈官。
　　臣眾等伏聞二氣委和，五行孕秀，生居人道，命屬天司。雖蠻夷華夏之殊方，黎庶侯王之異分，盡由生化，悉在照臨，荷恩貺以居多，或焚修而每曠，莫識綱維之妙，寧知蔭祐之功。迷本輕生，自取戾於一己；降年奪筭，應獲譴於上天。致使淪沒三塗，漂沉六趣。蓋忘本命，不愧人身，履此罪愆，如何救拔。其次違天逆地，暴物傷生，不道不仁，不忠不孝，縱五情而雜亂，同六賊以昏迷，侮慢師資，背違經訓，姤賢嫉善，樂禍喜災，恣有貪殘，結諸冤對，肆為姦詐，害彼忠良。故使今生，動罹世患，或遇寇攘之劫害，或逢魔鬼之喪亡，或為蟲獸之傷，或被官災之厄，或家遭疫癘、人口死亡，或戶有妖邪、資財虛耗。並是六天之鬼，五嶽之神，乘罪釁以侵凌，作災衰而助虐，八難隨及，三厄駢臻，致使考禁祖先，□剔名字，無能逃者，可勝痛哉。頻招枉死之冤，莫盡考終之命。鬼官不錄，死魄安歸？悟此因緣，當求懺謝。蕩百生之垢障，消累劫之過尤。然願解厄禳災，延生請命，致吉祥之止止，成福祿以禳禳，竟修道以證真，庶離災而免禍。況眾聖有修禳之路，諸天開懺悔之門，可以歸心，以干恩宥。今有醮官某備陳法信，依按科儀，拜醮真靈，輒伸誠悃，一心歸命三清大聖，十極高真，北極紫微大帝，北斗七元．輔弼星君，三十六部尊經，三官五帝，九府四司，二十方神仙，諸靈官。伏願真慈廣運，道力感通，特垂昭鑒之仁，俯受凡愚之懇。竊慮醮官某自無始以來，至于今日，性天黯闇，心地蔽蒙，驅馳名利之場，桎梏塵勞之域，背迷真道，失入邪宗，多愛貪瞋，聚如浮沫，將沉地獄，迅若逝波，執著難回，愚癡自若，嗜慾恣而忠孝奪，利害勝而仁義亡。物我紛爭，是非交襲，恣屠殺而自奉，逞殘酷以為能。誣善蔽賢，違天背地，邪淫積惡，侈－靡為生，肆運動而逆陰陽，妄修營而干禁忌。孜孜逐物，衮衮窮年，曾無懺悔之心，莫致修禳之請。庚申甲子，徒錄愆非；本命生辰，反除年筭。致使魂神被繫，禍患來鍾，或重病不痊，或妖邪剋害，連年困篤，累歲迍邅，塚訟徵呼，先亡復連。或上天譴責，或下鬼所誣，日積災殃，長多厄難。今則齋心念咎，滌慮求哀，祈萬罪以永消，解百冤而霧散。黑書削籍，丹錄記名，祖先解脫於九幽，親屬同超於三界。無災無害，對揚溥博之休；延福延生，企仰涵洪之澤。恩惟北方至聖，七元星君，主張造化，號令乾坤。雖九府四司，咸由宣納；而三官五帝，悉在統臨。好生洽於人心，膏澤霈于天下。苟罄芻蕘之懇，必垂日月之光。有罪斯原，無災不解。五行六害，四煞七傷，世厄多而難陳，大惠加而溥度。用建皇天之太極，長為羣物之慈航。今故皈依，輒伸悔謝。伏願天心惻隱，凡懇布聞，削落罪愆，解除冤對，千災永殄，眾厄自消，慶及二親，榮分九族，先祖書名於紫策，子孫委質於丹墀，福祿來宜，年齡永固。又願臣及醮官等，道心開發，智慧性圓，洗蕩塵勞，祛除迷妄，漸登妙果，重立玄功，名占仙籍之中，體合太虛之表，仍為良士，並覺迷情，善及存亡，功霑水陸，永超俗網，升入金門，克扶真一之宗，俱契希夷之旨。得道之後，昇入無形。
　　三啟，三禮。
　　具位臣某與闔壇眾官等，重誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣等伏念生處塵寰，邊惟浮穢，未明真理，多昧禀修。或屬念運心，乖違大道，行藏動息，犯冒真靈；或前代今生，愆瑕未滌；或立身履行，過咎旋增，結罪目於酆都，著凶危於地簡；或年逢厄滯，命值衰微，八祿當絕盡之期，三命遇休囚之數，五星行度，有所照臨，八卦飛旗，方罹刑厄；或興修任性，抵犯神祇；或烹宰恣情，因成冤對。如上所說，曾未懺除，遂使厄滯多端，災凶莫測，旦夕憂懼，不敢遑寧。竊聞玉皇開慈憫之科，大帝垂醮陳之典，輒憑寶訓，爰備醮壇，冒瀆威靈，延降真聖。伏乞胎恩下俗，介福凡愚，許以自新，容其懺洗。仰冀玉皇上帝，七元尊神，特與某解除宿殃積罪，舊厄新災，三命九宮之中，五行列宿之內，災凶殄息，厄難開通。伏乞解除歲月日時、筭盡之厄，八卦九宮、五鬼絕命之厄，六壬三命、地網天羅、金木水火土五行衰絕刑剋之厄，眷屬六親、妨害之厄，公私口舌、非災橫禍、囚繫之厄，惡人盜賊、侵暴謀害之厄，起造興工、侵傷觸犯之厄，四方五路、滯塞不通之厄，水陸遊行、舟車牛馬之厄，冤家債主、訴訟考注之厄，先亡家墓復連之厄，四方鄰里、破射直符注煞之厄，居止不安、財帛遺亡、神鬼益耗之厄。若子生人，有年月日時災厄者，請北斗貪狼星君解除之；若丑亥生人，有年月日時災厄者，請巨門星君解除之；若寅戌生人二有年月日時災厄者，請祿存星君解除之；若卯酉生人，有年月日時災厄者，請文曲星君解除之；若辰申生人，有年月日時災厄者，請廉貞星君解除之；若巳未生人，有年月日時災厄者，請武曲星君解除之；若午生人，有年月日時災厄者，請破軍星君解除之。乞使非禍不侵，災衰蕩滌，魂神安鎮，夢寤正真，道氣內滋，元和溥洽，宿殃洗蕩，冤債消平，疫癘不侵，祿壽增益，存亡被澤，眷屬霑榮。即荷眾聖護持之恩，至真垂憫之賜，上明天尊大慈之澤，下副臣等皈向之誠，謹啟以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之五十六竟
　　道門科範大全集卷之五十七
　　廣成先生杜光庭刪定
　　北斗延生儀
　　設醮行道
　　陞壇法事如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某等，謹同誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣等伏聞人身難得，中土難生，假使得生，正法難遇。玆仙經之所載，非道力以難諧。能起信心，定由夙習。況我含元之極，常為真聖之宗。玄德巍巍，明威赫赫，慕之者出生離死，奉之者保命延年。深妙難窮，存亡永賴。醮官某等一心歸命，萬慮屏除，謝天地之生成，感陰陽之化育，孜孜不倦；肅肅彌加，準式奉章，依儀悔過，信道心之深重，脩典禮之精嚴，用罄禱祈，仰惟孚應。伏願日月賜照臨之德，乾坤全覆載之功，恩同雨露之私，澤比山河之大。使奉道醮官某等，頓消危厄，立保康寧，長符應驗之文，永合通靈之咒。三台五緯，溥施救護之仁；萬聖千真，悉效扶持之信。言猶未已，誠復有加。將一一以皈依，盡區區而護禮。庶照凡懇，上格天心。願冀感通，永資福壽。臣與醮官合壇眾等，不任激切顒俟之至，誠惶誠恐，稽首再拜，奉迎聖駕。
　　降真，獻茶，初獻，散花。
　　具位臣某等，謹重誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣等伏聞巍巍功德，已深歸慕之誠；抑抑威儀，將遂馨香之薦。元酒上質，祈有合於天心；行潦由中，敢式照於帝座。上願北斗七元星君，威容自在，聖德恢張，妙萬物以無私，度羣生而不息，永廓高明之鑒，長敷造化之仁。使醮官某克副凡心，無違至願，被恩光而烜赫，漸惠澤以清凉。臣等虔奉之至，持北斗七元尊號、吉祥聰明神咒。
　　北斗七星，玉真仙靈。貪狼巨門，保臣長榮。祿存文曲，使臣聰明。廉貞武曲，衛臣安寧。破軍輔弼，護臣身形。恒居吉慶，永處福齡。注上生籍，除落死名。神清氣朗，洞達幽明。禦邪攝鬼，羣妖摧傾。學道修真，我願合成。七元扶衛，飛昇紫庭。弟子皈命，願得長生。
　　上香，亞獻，散花。
　　臣謹重誠上啟，闔座應感，一切真靈。臣等伏聞天恩罔極，圖報斯難，誠意有加，慇懃莫倦。再酌玄明之酒，仰酬昭鑒之威。上願北斗七元星君，斡造化於乾坤，運變通於品類。與天合德，長垂溥博之仁；以道為心，無有聖凡之間。使醮官某精誠感格，志願圓諧，萬福來同，千災永息。臣等不任虔祝懇禱之至，持北斗七元消災延壽神咒。
　　北斗九辰，中天大聖。上朝金闕，下覆崑崙。調理綱紀，統制乾坤。大魁貪狼，巨門祿存。文曲廉貞，武曲破軍。高上玉皇，紫微帝君。大周天界，細入微塵。何災不滅，何福不臻。元皇正炁，來合我身。天罡所指，晝夜常輪。俗居小人，好道求靈。願見尊儀，永保長生。三台虛精，六淳曲生。生我養我，護我身形。弟子皈命，願保長生。
　　上香，終獻，散花。
　　臣謹重誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣等伏聞祇嚴天道，須憑三獻之誠；誓戒凡心，敢墮七元之賜。恩將畢集，誠則無窮。上願北斗七元星君，永垂盻蜜之仁，長賜生成之澤。使醮官某等，除殃滅罪，薦福延生，冥冥悉遂於感通，赫赫永昭於眷祐。臣等不任再三懺謝虔祝之至，持大聖北斗救苦神咒。
　　大聖北斗七元君，能解三災厄；
　　大聖北斗七元君，能解四殺厄；
　　大聖北斗七元君，能解五行厄；
　　大聖北斗七元君，能解六害厄；
　　大聖北斗七元君，能解七傷厄；
　　大聖北斗七元君，能解八難厄；
　　大聖北斗七元君，能解九星厄；
　　大聖北斗七元君，能解夫妻厄；
　　大聖北斗七元君，能解男女厄；
　　大聖北斗七元君，能解產生厄；
　　大聖北斗七元君，能解復連厄；
　　大聖北斗七元君，能解疫癘厄；
　　大聖北斗七元君，能解精邪厄；
　　大聖北斗七元君，能解虎狼厄；
　　大聖北斗七元君，能解蟲蛇厄；
　　大聖北斗七元君，能解劫賊厄；
　　大聖北斗七元君，能解枷棒厄；
　　大聖北斗七元君，能解橫死厄；
　　大聖北斗七元君，能解咒誓厄；
　　大聖北斗七元君，能解天羅厄；
　　大聖北斗七元君，能解地網厄；
　　大聖北斗七元君，能解水火厄；
　　大聖北斗七元君，能解刀兵厄。
　　奉請七元君，大聖善通靈。濟度諸厄難，超出苦眾生。若有急告者，持誦保安寧。盡憑生百福，咸契於五星。三魂得安健，邪魅不能停。五方降真炁，萬福自來并。長生超八難，皆由奉七星。生生身自在。世世保心清。善似光中影，應如谷裹聲。三元神共護，萬聖眼同明。無災亦無障，永保道心寧。弟子歸命禮，願得壽長生。
　　具位臣某與闔壇眾官等，謹重誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣聞大古道全，人皆守樸。下元數盡，世並澆漓。大聖垂慈，諸天開悔。依科降聖，用洗滌於凡心；准教修辭，允哀憐於帝座。告成禮物，同菲薄之蘋蘩；畢獻酒漿，類濁汙之行潦。但昭志信，以罄丹誠。用伸悔過之儀，願助還淳之性。庶不罹於咎犯，將獲免於愆尤。禮與誠隆，言隨意切。備威儀於此日，達詞意於今時。願絳節霓旌，難久留於下土；而雲車鶴蓋，亦將返於上穹。願賜恩波，永流惠澤，益茂生成之德，彌隆覆育之恩，克慰凡情，孔昭天道。使醮官某南宮注祿，北府除殃，戶納千祥，門招百福，子孫有衍，疾疫無侵，潛消水火之災，明保公私之吉。祖先解脫，冤債超昇，所願皆成，無求不獲，仰賴無極之慶，長臻莫大之休。然念臣法眾等，濁惡仍存，塵勞未滌，外乏威儀之具，內忘精一之心，未能遠降休祥，或復先招過咎。恩惟北斗七元星君，合座真聖，矜哀愚昧，咸在赦原。是嚮是宜，永副虔恭之請；如箕如翼，丕承遐遠之恩。拜送雲軿，不勝依戀。臣與醮官無任瞻望聖駕激切奉辭依皈之至，以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶，送聖。
　　道門科範大全集卷之五十七竟
　　道門科範大全集卷之五十八
　　廣成先生杜光庭刪定
　　北斗延生懺燈儀
　　法事如常。
　　念天地自然咒，灑淨。
　　具位臣某謹同齋主某等，同發虔誠，焚香供養，北極紫微大帝，北斗天英貪狼星君，天任巨門星君，天柱祿存星君，天心文曲星君，天禽廉貞星君，天輔武曲星君，天衝破軍星君，左輔右弼星君，北宮眾聖。伏望真慈降格，燈壇證盟，祈禱入意。伏聞元始開教，普及於羣生；太上垂慈，咸臻於眾品。是以琅函玉笈，顯示齋科。金簡瑤編，敷宣醮法。大啟祈禳之路，廣垂懺謝之儀。凡禀生成，實宜信奉。今有修齋弟子某等，幸蒙真廕，長處熙辰。但資富侈之情，莫悟操修之理。竊惟年運恐處，災纏是用，按黃籙之真儀，法雲天之列宿，精虔醮座，建立星壇。法乾象之圓，隨斗杓之建。華光照曜，資續明破暗之功；仙梵虛徐，達薦福拔亡之懇。上願天真顧享，仙馭遐臨，鑒玆虔禱之誠，賜以殊祥之慶，災消此日，福降今辰，果沐恩光，萬生抃悅。稽首皈依，虔誠讚詠。
　　臣眾等至心皈命樞宮貪狼陽明真皇君，斗中神仙，和諸靈官。
　　臣等仰惟真君，運轉圓穹，神配道樞之動；主張高漢，功儀天德之清。上符乾健之尊，下鎮羸秦之分。統臨陽德，崇號正星，永耀神光，潛扶聖主，克保萬年之慶，長令下土之安。妙化永孚，玄功罔測。今奉道某仰託恩佑，幸與人倫，既蒙臨照之光，敢效皈依之志。謹依科式，建立星壇，備列香燈，嚴陳法信，皈命子生人本命所屬、北斗大聖貪狼星君。伏願天心降佑，聖力扶持，著生筭於青書，削過尤於黑簿，禎祥畢至，善貺來臻。稽首皈依，虔誠讚詠。
　　信禮高上紫微垣、北斗第一貪狼星君。
　　貪狼延生，回真四靈。流暉下映，洞達元冥。七元紀籍，名列紫庭。保身續壽，永亨利貞。耳目開爽，魂魄長寧。攝養精炁，與神同明。延生自然，上昇玉清，和願得長生。
　　臣眾等至心皈命璿宮巨門陰精真皇君，斗中神仙，和諸靈官。
　　臣等仰惟真君，循環太極，尊聖號於天璿；配合坤元，曜景光於土宇。下配無疆之地德，南臨莫大之楚藩。法律平施，陰刑所屬，德潛扶於女后，化允合於周南。永輔一人，君臨萬兆。信神光之默運，齊妙道以昭彰。今奉道某感荷生成，信崇因果，篤有歸依之願，寧無蔭佑之祈。謹按科儀，建成壇墠，具列香花之獻，嚴輸法信之儀，皈命丑亥生人、本命所屬、北斗大聖巨門星君。伏願充廣天心，將施惠澤，災殃永殄，福貺來臻，十紀長安，一門共慶。稽首皈依，虔誠讚詠。
　　信禮高上紫微垣、北斗第二巨門星君。
　　巨門延命，玄靈散陳。丹田通暢，運合仙真。七元定籍，名列紫文。護身主壽，福慶維新。辟除妖惡，善瑞日臻。去來無礙，與神同倫。延命自然，上升玉宸，和願得長生。
　　臣眾等至心皈命璣宮祿存真人真皇君，斗中神仙，和諸靈官。
　　臣等仰惟真君，動化所宗，允若天機之象；人倫攸屬，長垂真宰之功。主張火德之高明，統御梁邦之鎮靜。光昭善念，永珍凶人。長無邊鄙之虞，潛革蕭墻之禍。今奉道某仰叨玄造，肅奉崇威，盡忠孝之誠心，竭夤恭之素志。謹依科式，建立星壇，齋備信儀，粧嚴香火，皈命寅戌生人，本命所屬、北斗大聖祿存星君。伏願神心速應，聖力潛扶，千祥永萃於門庭，五福長資於命運，動為亨泰，災厄蕩除。稽首歸依，虔誠讚詠。
　　信禮高上紫微垣、北斗第三祿存星君。
　　祿存度厄，高仙上靈。流輝徧照，內外肅靜。七元錄籍，名列紫庭。扶身延壽，祿位長亨。臟腑開朗，動止咸寧。光運合景，與神同榮。度厄自然，上升玉京，和願得長生。
　　臣眾等至心皈命權宮玄冥文曲真皇君，斗中神仙，和諸靈官。
　　臣等仰惟真君，抑揚萬物，長施輕重之權；消長四時，分正陰陽之候。主和柔之水德，資清潤之昊邦。天理攸司，邦基所續。無起邊陲之禍，有嚴征伐之威。神化昭明，聖功高妙。今奉道某欽崇至道，遵奉仙科，惟玆積善之因，自致皈真之路。謹依科式，建立星壇，備法信之精嚴，列香燈之煥爛，皈命卯酉生人本命所屬、北斗大聖文曲星君。伏願聖心昭假，道力扶持，視履康強，行藏清言，蕩千災於命位，資眾善於身宮。稽首皈依，虔誠讚詠。
　　信禮高上紫微垣、北斗第四文曲星君。
　　文曲消災，玄黃開陽。仙靈隱見，朗徹十方。七元掌籍，名列紫房。衛身益壽，長啟福祥。明真降祐，滌蕩凶殃。華精炁結，與神同鄉。消災自然，上昇玉堂，和願得長生。
　　臣眾等至心皈命衡宮廉貞丹元真皇君，斗中神仙，和諸靈官。
　　臣眾等仰惟真君，平直在天，善加臨於萬物；中和建極，為綱目於五音。主土德而含光，分幽燕而作鎮。世有凶頑之罪，難逃殺戮之威。德在好生，功成滅惡。今奉道某去奢去泰，惟抱一以貢誠；載願載瞻，敢傾心而念道。謹依科式，建立星壇，備法信之精嚴，薦香燈之蠲潔，皈命辰申生人本命所屬、北斗大聖廉貞星君。伏願神功響應，聖澤滂流，災衰永蕩於一身，福祿長資於舉室，門庭叶慶，妖沙潜藏。稽首皈依，虔誠讚詠。
　　信禮高上紫微垣、北斗第五廉貞星君。
　　廉貞扶衰，真宗降靈。流霞散敷，仙仗交盈。七元典籍，名列紫營。固身養壽，慶合連并。高玄接引，優游五明。駕景飛翔，與神同靈。扶衰自然，上升玉庭，和願得長生。
　　臣眾等至心皈命闈陽宮武曲北極真皇君，斗中神仙，和諸靈官。
　　臣等仰惟真君，化功動闕，德莫盛於闓陽；氣運宣通，數有全於六律。主敷榮於木德，長鎮守於趙邦。願去危而即安，永有豐而無歉。物富倉廪，慶洽邦家。今奉道某祇荷道恩，式崇天德，每罄皈依之願，長懷夤畏之心。謹按科儀，建成壇陛，嚴持鎮信，精設香花，皈命巳未生人本命所屬、北斗大聖武曲星君。伏願玄造廣開，靈休速降，長消災患，永保禎祥，四序康安，舉家清吉。稽首歸依，虔誠讚詠。
　　信禮高上紫微垣、北斗第六武曲星君。
　　武曲散禍，玄映禦空。威靈備守，妖邪絕蹤。七元注籍，名列紫彤。榮身增壽，享福無窮。仙官扶衛，步躡雲中。真炁降集，與神同聰。散禍自然，上升玉宮，和願得長生。
　　臣眾等至心皈命瑤光宮破軍天關星真皇君，斗中神仙，和諸靈官。
　　臣等仰惟真君，光杓指顧，能令四序之分；神柄推移，永作七星之主。類堅剛之金德，長統御於齊邦。部曲精嚴，干戈整肅。長備禦姦之用，居多應敵之威。有此武功，式玆下土。今奉道某欽崇教法，祇奉威神，不敢怠於斯須，願少迴於盻蠁，皈命午生人本命所屬、北斗大聖破軍星君。伏願天心高鑑，聖澤下臨，玉簡延齡，金編紀善，永息惡曜凶星之照，長無年災月厄之侵，眷屬寧康，住居安吉。稽首皈依，虔誠讚詠。
　　信禮高上紫微垣、北斗第七破軍星君。
　　破軍益筭，明霞散敷。流光溥浹，真炁長扶。七元慶籍，名列紫書。治身添壽，常處懽娛。飛仙蹈舞，遊晏玄都。徹視表裹，與神同居。益筭自然，　　上升玉虛，和願得長生。
　　臣眾等至心皈命北斗左輔右弼星君，斗中神仙，和諸靈官。
　　臣謹虔誠上啟，斗中真宰，七元輔弼真君，本命所屬星君，合座眾聖。今奉道某等精嚴醮禮，仰奉光儀，靜念端躬，虔心對聖。按仙科之儀格，事斗極之真靈。恭備香燈，式陳壇墠。蘭膏共煥，訝芳蓮競發於中宵；寶焰齊明，狀列宿分輝於下土。沐靈光之并照，迷暗罪除；蒙懺法之敷宣，愚癡障解。今則祈恩謝過，事畢功圓。惟冀聖澤遐沾，恩光溥及。上願天長地久，國泰民安，風雨順調，方隅寧靜。次願奉道某等琅函玉笈，永昭積善之功；丹簡瓊文，益注長生之字。福符百順，家集千祥，乃子乃孫，盡忠盡孝，災殃霧廓，慶瑞雲臻，四時克保於安康，一宅長蒙於利佑，九幽長夜，俱睹光明，一切有情，同登道岸。稽首皈依，虔誠讚詠。
　　譁經。
　　回向。
　　餞神，化財。
　　道門科範大全集卷之五十八竟
　　道門科範大全集卷之五十九
　　廣成先生杜光庭刪定
　　北斗延生醮說戒儀
　　法事陞壇如式。
　　念淨天地咒，灑水，序立。
　　高功臨案。
　　具位臣某等，謹焚道德真香，虔誠奏啟，三清上帝，十極高真，神霄九宸列御帝君，上清日宮太陽帝君，月府太陰皇君，南斗六司延壽星君，北斗九皇解厄星君，東西中三斗星君，三台華蓋星君，銀河二十八宿星君，天元、人元、福祿星君，天司主照某本命元辰星君，當生行年一切星眾，三官大帝，考校罪福聖眾，北極四聖，導從仙官，靈寶教主，五師真君，泰玄都省上相真君，太極仙翁，沖應孚佑真君，九州都仙神功妙濟真君，僉書三省上相真君，玉堂演教侍宸仙眾，三界十方，一切真宰。咸望洪慈，俯垂洞鑒。臣今奉為宣意，其諸情悃，已對敷宣，諒沐天恩，鑒明祀事。臣伏聞夫建齋之始，先受修真之戒，以檢察身心，感格天地。今日道場，乃是弟子某建生本命上屬北斗某星君下降之日。北斗七星，在太微之北，為人君之象，為號令之主，斟酌元氣，臨制四方，以建四時，以均五行，運天地之中，而人禀之以為命。第一曰陽明貪狼太星君，子生人屬之；第二曰陰精巨門元星君，丑、亥生人屬之；第三曰真人祿存真星君，寅、戌生人屬之；第四曰玄冥文曲、紐星君，卯、酉生人屬之；第五日丹元廉貞剛星君，辰、申生人屬之；第六曰北極武曲紀星君，巳、未生人屬之；第七曰天關破軍關星君，午生人屬之。一主天，二主地，三主火，四主水，五主土，六主木，七主金。一主秦，二主楚，三主梁，四主昊，五主燕，六主趙，七主齊。一主陽德，二主陰刑，三主中禍，四主征伐，五主殺戮，六主五穀，七主兵戈。自一至四，為魁魁，為璇璣；自五至七，為杓杓，為玉衡。凡人之生，福祿壽命，與夫眷屬奴婢，皆斗中主之。按太上老君言：凡人性命五體，悉屬本命星官之所主掌。本命神將、本宿星官，常垂廕祐，主持人命，使保天年。夫本命真聖，每歲六度，降在人間。降日為本命限期，可以種種香花、時新五果，法天像地，請正一道士；或於宮觀，或在家庭，修齋設醮，啟祝北斗三官五帝、九府四司，薦福消災二奏章懇願，隨力建功，請行法事。功德深重，不可具陳。其有本命限期將至，自身不知，不設醮筵，不修香火，不能投告北斗，醮謝真君，及轉真經，認本命真君名號，此為輕生迷本，不媿人身，天司奪祿，减筭除年，致多夭喪。身謝之後，淪沒三塗，漂諸六趣，深可悲哀，自致斯苦。今日設醮弟子某伏念本命之日，禀氣受形之始，化生之本。道家大洞帝一之法，皆以本命之日，行持練神，結氣保命。生真誦度人之法，亦以本命之日，行持魂神，澄正萬炁，長存則知本命之根本，不可虛過。今日道場眾等，當知天命至重，不可輕禱。眾等雖佩至真，參修大法，處身五濁，染迹六塵，啟奏之間，不無窒礙。先當澄神靜慮，仰奉戒約，清靜身心，上遵法訓。
　　天尊言：修齋行道，皆當一心請奉十戒，諦受勿忘，專精默念，動思自然，勿懷雜想，擾亂形神。能如是者，咸當諦聽。
　　第一戒者，不得傲忽聖真。常懷恭敬，仰對尊像，真應化身，心起精虔，供養無闕。天真大神，浮空而來，專懷注想，必獲降接。
　　第二戒者，不得輕慢經文。常懷信重，三洞大乘，開導愚迷，能發眾生無量道意。傳寫讀誦，一心玩味，從迷起悟，從悟成真，必證道果。
　　第三戒者，不得誹謗法門。常懷愛護，教化眾生，令各歸依，廣獲受度，紹隆正教，洪道明法，濟度存亡，助國化人，功垂永劫。
　　第四戒者，不得觸穢道場。常懷精潔，香湯沐浴，始近玄壇。不得以竈火焚香，穢柴造食，燈燭器皿，無染脂垢，食啖葷肉，無來取禍。婦人天癸未絕者，不得升階。身有臭穢，不在呼使。雞犬及一切禽畜，不得相近。
　　第五戒者，不得放縱身心。常懷畏謹，不得臨壇高聲，呼罵叱喝，及對聖像，語笑輕忽，及貪睡眠，非時飲酒。華色過前，不得角眼斜視。鞠躬小心，如對君父。
　　第六戒者，不得爭競財利。常懷廉遜，施者受者，勿諂勿怨。令各懽喜，廣建功德，祿力溥霑，塵沙世界。
　　第七戒者，不得减省法事。常懷勤恪，行道誦經，燒香禮懺，使功德滿足。十極高真，盡得見聞，冤債永消，橫魔不值，人天獲果，幽顯蒙恩。使世間蠢動，一切含識，永入法門，不沉苦趣。
　　第八戒者，不得退轉道心。常懷堅固，勿因小嫌，便减誠意，發增上願，精進崇奉，天真懽悅，列名上清，九祖超昇，己身證道，見存眷屬，福田無量。
　　第九戒者，不得錯誤章奏。常懷審訂，大緣難遇，大善難成。若鹵莽滅裂，不加參對，則三天門下，有所遣卻，志願不伸，事屬徒勞，福力未沾，先獲咎戾，深可震懼。
　　第十戒者，不得擾亂形神。常懷專一，喜怒哀樂，不萌於心，務致清明，盡其在己。廣發大願，奉道修真，願先得道者，次第開度。
　　已上十戒，眾等能持否？
　　天尊言：修齋行道，四天帝王，與諸天真，皆駕飛雲緣軿，八景玉輿。侍從玉女，手執花旛，前導後從。獅子白鶴，嘯歌嗈嗈。燒香散花，浮空而來。瞻禮行道，觀聽法音，當先授十戒，然後行道，夷心靜默，專想不二，過中不味，內外清虛。諸天監觀，萬靈侍衛，不得自慢，以招禍災，進退雍容，不離儀格，天真懽悅，列名上清。
　　奉戒回向。
　　道門科範大全集卷之五十九竟
　　道門科範大全集卷之六十
　　廣成先生杜光庭刪定
　　北斗延生道場儀
　　啟壇行道
　　陞壇法事如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為入意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某等，謹同誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣等以今奉為弟子某伏值本命所屬、北斗某星君下降之辰，預夜就某處建立華壇，修設延生注祿靈寶清醮一壇，命臣等以今月日時，宣行齋法，薦福消災，奏章懇願，增延福壽，濟度存亡。臣竊以弟某身在塵寰，命由天府，若不醮謝真君，及轉經行道，則天曹命曆，無由添筭；陰司罪簿，無由落名。臣等見在，懇切專誠，理宜關奏。伏乞天恩蕩宥，赦除弟子某億劫以來，至于今日，三業六根無邊之罪；或魂神被繫，禍患來鍾；或重病不痊，邪妖剋害；或塚訟徵呼；或先亡復連；或上天譴責；或下鬼訴誣，並願斷除，使身清靜，關奏感通，善達天司。得與弟子於本命限期，增綠增壽，使其立功濟物，功　　滿德就，侍衛帝宸無極道前。
　　懺悔。
　　重稱法位。
　　具位臣等，謹重誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣等伏聞禪黎演教，開禳災度厄之門；玉局傳經，有削死延生之法。是乃遵依科教，開建齋壇，迎集天祺，被除時沙，上延景貺，以弭餘迍。臣等啟事之初，告齋惟始，將宣行於道化，欲洪濟於斯人，延永命於無窮，達至誠於有感。況奉詞旨，敢不上聞。
　　宣詞。
　　按如詞文，灼見誠悃。致苾芬而交薦，燎馥郁以上通。執鋒步斗，而百魁潜藏；披篆宣文，而千災蕩散。命霓裳於清館，設醮席於華堂。明燭騰輝，靈磨散影，鍾磬節空歌之奏，旌幢引仙馭之臨。一諷精意之升聞，感眾真之來格。恩惟三清上聖，十極高真，垂神省覽，監察丹衷。乞勒監察使者，里域真官，奏事金童，傳言玉女，靈寶官屬，一合同心，肅清內外，營護道場。使臣等神氣不遷，思念立感，啟奏上達，齋功成就，庶使弟子某智慧性圓，道心開發，出羣迷徑，入希夷門，皈奉真宗，達生榮界。臣無任懇禱之至，謹稽首再拜以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之六十竟
　　道門科範大全集卷之六十一
　　廣成先生杜光庭刪定
　　北斗延生道場儀
　　靜夜行道
　　法事陞壇如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為入意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某等，謹同誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君．丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣聞羣張元氣，北斗為七政之樞機；號令草生，北斗為上天之喉舌。倬彼羣象，屬玆命元，以其運於天地之中，降其衷為短長之命。分歲直而各主，總化生之大原。貴而王公，下而士庶，一均賦與，成上禀於天元；密運回環，迭有臨於辰次。以一年而觀乎時運，凡六度降在人間。當其飈馭下翔，靈恩博濟，定壽數之期限，為性相之本根。雖天道公而無私，在物理求而必與。設醮弟子某素有道心之發，欲臻善果於身。醮謝真君，不忤靈期之虛過；投告北斗，仰資萬炁以長存。臣等備位真司，留心齋法。龍章鳳篆，披妙蘊以洪敷；寶笈琅函，助仙風而誕布。況奉詞旨，敢不上聞，齋意青詞，謹當宣奏。
　　宣詞。
　　按如詞文，誠切修奉。廣陳供養，備列威儀。燎以百和之香，德馨並達；明以九微之燭，心鑒遙通。奠金醴以交神，進瓊腴而薦品。大則法天像地，小則酌水獻花，備物以表誠，虔心而致告。求無邊之福利，夙夜勤劬；憑無上之法橋，存亡普度。以今靜夜行道，請法眾等運玆初捻上香，供養十方一切道寶。臣等皈身、皈神、皈命太上元始天尊，昊天玉皇上帝，九品上聖。以是功德，仰祝今上皇帝陛下。伏願景命有赫，萬壽無疆。玉帛駿奔，車書混一，日月合璇璣之度，陰陽均玉燭之和。河海晏清，干戈偃戢，無一夫之失所，得萬國之驩心，並降之瑞薦臻，太和之氣浩作。今故燒香，自歸依道尊大聖眾至真之德。得道之後，昇入無形，和與道合真。
　　以今靜夜行道，請法眾等運玆二捻上香，供養十方一切經寶。臣等皈身、皈神、皈命太上玉宸大道君，紫微天皇大帝，九品上真。以是功德，歸流醮主某九世七玄，億曾萬祖，陰宮夜府，一切亡靈。伏願鍊沐神魂，昇入洞陽之境；超離鬼籍，別生景福之天。受仙官拔度之恩，斷鬼神連逮之役，慶流後裔，功及宗人。今故燒香，自歸依經尊大聖眾至真之德。得道之後，昇入無為，和與道合真。
　　以今靜夜行道，請法眾等運玆三捻上香，供養十方一切師寶。臣等皈身、皈神、皈命太上金闕老君，紫微北極大帝，九品上仙。以是功德，歸流醮主某，屆玆元命之辰，別注殊常之福。遠為期限，并龜鶴以齊年；除去害災，與珪璋而比德。所有行年之上，運限之中，或暗曜臨身，或黑符加運，或值運元之衝破，或當氣本之衰微，並願本命星官、本宿神將，悉來擁護，無使傾危，回死注生，變凶為吉。仰資道廕，並荷玄休。今故燒香，自歸依師尊大聖眾至真之德。得道之後，昇入無為，和與道合真。
　　唱方，懺方，三啟，三禮。
　　具位臣某等，謹同誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、月月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣等伏以太上慈悲，為眾生之父母；本命經訣，作當世之津梁。儻匪慈航，孰登道岸。自聖真之界付，許寰海之宣行。永壽改元之初，至于今日；太清闡教之久，傳及小臣。不量弱質之凡，輒演真科之妙。伏乞九清重盻，三洞流光，憫以大慈，開以大宥，赦除弟子某爰從歷劫，逮及今生，捨身受命，從苦入苦，漂沉六趣，混合眾生，或富或貧，或貴或賤，或生夷域，或在中華，不悟正真，罔知經戒，務追時好，以取世資。失性任情，貪財背義。妬賢嫉善，不親勝己之人；冒法為非，不顧陰司之錄。罪根深重，惡業縈纏。或得罪於穀父蠶母之神，或受報於陰考陽罰之數，違明真之科典，犯三元之品文。五帝四司，記其自為之孽；三官九府，校其所作之非。被天司之减筭除年，無善功之消災懺罪。魂神被繫，禍患來鍾。或連年而疾病不痊，或累歲而邪妖剋害，近則先亡連復，遠則塚訟徵呼。被下鬼之訴誣，蒙上天之加譴，連逮祖禰，流注子孫。今投解謝之門，乞免淪沒之苦。未赦者赦，未原者原，應其請福延生之求，聽其修齋設醮之願。所削落者，皆三災九厄；所衛護者，有萬聖千真。易短促之年，為延長之筭，變災衰之運，為吉慶之期。富貴聰明，處人中之殊勝；快樂自在，獲壽量之無窮。均福利於同居，覃恩光於後裔。上明天尊大慈之澤，下副臣等歸命之誠，謹啟以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之六十一竟
　　道門科範大全集卷之六十二
　　廣成先生杜光庭刪定
　　北斗延生道場儀
　　設醮行道
　　法事陞壇如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利貞。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，和與道合真。
　　鳴法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為入意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某等，謹同誠上啟，虛無自然元始天尊，太上大道君，太上老君，昊天玉皇上帝，九皇上真，十方已得道大聖，眾至真，諸君丈人，三十六部尊經玄中大法師，圓穹玄象、日月星辰、北斗尊帝，七元輔弼星君，南極大帝，丈人司馬，六司星君，本命元辰，洞天海嶽，三界官屬，一切真靈。臣等伏以性命皆憑妙道之所生，形體皆為本宿之所掌。一身之元辰，驛馬奉天令，以解除害災；七元之本命，星官察人為，以增崇福壽。當有威儀之像世，必聞真聖之通靈。恭惟北斗本命真君，造化之樞機，陰陽之元本，主持人命，統御萬靈，有回死注生之功，示懺罪消災之法。然道為萬氣之母，天乃百神之宗，命雖主於七星，事．悉關於天府，故五行共禀，七政同科。凡當元命之辰，普降眾真之駕。醮主弟子某仰延藻衛，披露精衷，揚典禮於靈壇，接威神於靜夜。雲璈迭奏，舉空洞之靈歌；寶笈重宣，紛鬱葱之佳氣。蕙肴豐苾，醴酒馨香，恭協靈期，敢忘本始。伏願八瓊駐景，三素飛駢，下天蹕於空中，降玉華於庭際。五色之彩雲覆地，仙仗來臨；九天之真氣雨壇，帝容有赫。萬靈侍衛，諸天下觀，監玆無貳之誠心，錫以難窮之壽筭，五福咸備，百祿攸宜，三世罪空，一身神集。使醮主弟子某業無報而自落，善有應而彌修，家生忠孝之孫，身積神仙之功行，生存受度，水陸霑恩。臣與齋官無任虔頌懇禱俯伏望幸激切之至，謹稽首再拜，奉迎聖駕。
　　請聖，初獻，散花。
　　重稱法位。
　　具位臣某等，謹同誠上啟，三清上聖，昊天玉皇上帝，諸天帝座，三寶神君。臣聞六甲內馴，隨彼機衡之運；五行迭旺，示玆龜鳥之時。觀三百六旬之中，皆七十二候之紀。一歲之運也，一星以主焉。試推甲乙之遷，潜格堪輿之應。碧霞殿上，以丙午歲而說消災之文；玉局座中，以乙未年而示延生之訣。丁丑、丁卯、丁巳，則玉女所直；甲子、甲寅、甲申，則三皇所司。關令尹以壬午日中，親逢太上；葛仙翁以庚寅日夜，遠降天真。是知本命之期，當有百靈之集。設醮弟子某香花作供，首體歸誠。瞻穹極之斗標，隨心控告；儼齋詞之醮席，注想尊靈。禮行初獻之儀，位降周天、諸天之聖。享神貴德不貴味，願飲明德之馨；香天以實而不以文，冀通款實之祝。忱詞致告，精懇備存，啟玆丹字之函，召乃紫清之蔭。乞回飈景，臨鑒齋盟，弟子青詞，謹當敷奏。
　　宣詞。
　　諦詳齋款，灼見至誠。爰求端命於天，肅祇科醮；保比克生之質，永奉神靈。伏蒙上聖垂光，虛皇乃眷。咫尺清都之馭，真侶詵詵；雍容仙諦之臨，睟顏穆穆。駐仙儀於靖綰，達誠悃於帝聰。盻蜜相符，荷至神之不昧；希微有象，錫瑞應以潜臻。敢因元命之期，普洽自天之祐。臣與齋官無任歡呼抃蹈激切知歸之至，誠惶誠恐，稽首再拜，謹陳亞獻。
　　散花。
　　具位臣某等，謹同誠上啟，北辰帝座，斗中七星，五福十神，二十八宿，周天列曜，一切尊靈。臣聞有命在天，孰不資於洪造；維北有斗，寔統屬於羣生。爰自太極肇分，三光迭照，普斗柄之在上，號帝車而運中。獨稱象緯之尊，斡旋天地；密運化機之妙，禀貸生靈。粲然一星之光，蠢爾萬夫之命。醮官某志不忘本，念厥生之有初；命實開先，乃毓形於今日。戒先世迷真之故，懼天司奪祿之殃。嚴啟道筵，再伸獻禮。香炷交騰於瑞霧，星燈爛接於神光。法音琅琅，仙儀翼翼。天人相交之際，福祿來下之時，靈契斯通，至誠所感。願延命限，展壽域以無窮；錫以神禧，鞏福基而永固。北斗七千之神將衛護，南陵三千之使者追隨，掃蕩災迍，消除魔鬼。五藏之神君常保，三生之男子長為。婦人則云：守形之大，一不離身。帝座流輝，天精散彩，各守辰踱之次，共儲分野之祥。臣與齋官無任虔懇戰越之至，稽首再拜，謹陳終獻。
　　散花。
　　具位臣某，謹重誠上啟，五嶽十山，三河四海，十洲三島，四瀆九江，福地靖廬，洞天靈化，三府官治，一切威靈。臣等伏聞東啟明而西長庚，南有箕而北有斗。仰觀上象，煌煌有爛之文；維是七星，一一注生之本。宣至精於物表，斡洪造於天中。認本命所屬之星，設靈寶告真之醮。是為知本，乃不輕生。設醮弟子某涓選休辰，式陳明薦，尚慮志雖自勵，行或匪彝。疏煩想於心胸，遷善遠罪；檢仙圖於軌格，好道求靈。增潔意以滋深，望靈休之疊委。今則嚴更未艾，悉周三獻之勤；玄感已通，願保百齡之永。伏冀三靈臻貺，萬聖流輝。落滅罪根，俾欽承於精曜；恢洪慶會，永無媿於人身。解三災四殺之迍，除五行六害之苦，無七傷而有七元之護衛，無八難而有八天之監觀，夫妻保偕老之期，男女有宜家之慶，婦無產生之厄，鬼無復連之纏，疾病皆痊，疫癘無染，精邪伏匿，狼虎潜藏，官災塚訟永消除，地網天羅俱解釋，交游無咒咀之事，往來無劫賊之虞，同處家門，並臻康泰。臣與設醮弟子無任傾虔屏營之至，稽首再拜以聞。
　　宣功德疏。
　　具位臣某等，謹重誠上啟，三清上聖，十極高真，海嶽神靈，天地仙眾，三界官屬，一切威靈。臣等伏以祗建明科，昭飭馨薦。上通霄極，奉絳闕之明威；延致真靈，煥玉光於空洞。三挹既清之醴，一陳仰告之詞，垂監在高，有祈無斁。伏念弟子某性無他好，惟善是修，聞而必行，惟齋克舉。靈辰荐及，元命忽臨，終夕之靈壇肇開，六度之雲駢下暨。皇明已燭，業障俱空，別延天府之命元，不絕人道之種子。更冀流以真氣，沃以太和，昭一以靈光，沐以神澤，使弟子某漸登妙果，重立玄功，證妙道之虛無，具圓通於聖智，逍遙紫雲之際，昇入金闕之門，與萬聖以協和，超三界而自在，永不輪轉，壽量無窮，靜言仙路之開，皆自今日之始。次乞弟子某家七先神識，九祖幽儀，沐浴流火之庭，步武朱陵之府。乘洞陽之氣，受記三清；離萬鬼之羣，遠辭泉曲。殃注永絕，逮役不聞，利佑後人，增延景福。次及父母兄弟、夫婦女男，盡滌罪瑕，咸蒙福佑。紫文注善，增福祿於玉帝案前；黃籍紀功，關姓名於太皇殿上。徧合門而受祉，延百載以蒙休。除九皇行度之災？雖刑衝而無為迍害；免二運凶衰之數，值空絕而更益年齡。長幼康寧，族屬和睦。次乞兵偃刑措，道洽化醇。集大慶於邦家，無夷冠之患；布神休於黎庶，有謳歌之歸。混合車書，鎮安天地。陽九百六，制劫運以無憂；四輔千官，禮公忠而報國。湛恩及於庶物，授職徧於羣臣。凡居覆燾之中，同誌雍和之化。今則天香尚靄，仙衛將回，芝童執節以前迎，雲馭控飈而直上。臣等朝真班
　　退，告齋事終，已蒙天眷之臨，永共靈期之協。臣與設醮弟子某等，無任攀戀知歸之至，謹啟以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之六十二竟
　　道門科範大全集卷之六十三
　　三洞經籙弟子仲勵修
　　真武靈應大醮儀
　　佑聖醮儀，凡三本。一潜耀巢公觀，二大師史公浩，三近出一本。皆是單朝，於宿啟晝夜醮則不備。爰合三儀，并取杜天師光庭北帝齋儀、三上香兩節參修，增為啟散，三時行道，作五卷，以備修設之用。
　　陞壇法事如式。
　　庭參。
　　具位臣某等，謹焚道香、德香、無為自然香，虔誠再拜，啟請法主北極鎮天真武靈應佑聖真君，玄天元聖仁威上帝，聖父淨樂國王，聖母善勝皇后，北極天蓬都元帥蒼天上帝，北極天猷副元帥丹天上帝，北極翊聖保德真君昊天上帝，北極闕下列班真宰，雷霆鄧、辛、張三大元帥，雷門苟、畢二元帥，虛危二宿神君，黑虎大神劉天君，阜纛神君、崔、廬、鄧、竇四天君，馬、趙、關、溫四大元帥，城隍祀典，廟社神祇，三界功曹，證盟真宰，悉仗真香，普同供養。臣等伏以圓蓋廓清，藹非煙之佳氣；北靈昭格，協降駕之靈辰。臣等澡溉蒙襟，宣行齋法，躬致庭參之禮，仰延宸宙之遊，咸罄乃誠，續通精款，臣等無任俯伏皈依之至以聞。
　　發牒。
　　念咒灑淨。
　　恭聞天道高遠，無聲臭之可聞；神聽杳冥，惟陰陽之莫測。誠之所嚮，應乃無方。厥有靈官，克司請命。敢使一爐之芬郁，仰邀四直之威靈。冀賜感通，即垂降鑒。以今焚香，奉召年直功曹使者、月直功曹使者、日直功曹使者、時直功曹使者，惟願降臨，受玆祈叩。
　　恭惟使者，上下四方，最為廈絕；超騰萬里，曾不須臾。玉闕金庭傳命，主叩閽之職；雲車風馬過都，如歷塊之稠。煩聖力之載馳，致神聰之四達。倘備精明之禱，曾徵壅遏之憂。今醮官某夙禀善緣，叨逢正法。晨昏香火，敢忘真聖之鴻慈；時節芹暄，用格靈
　　官之飈馭。庶祈仙駕下察，凡居于時，瑞霧騰空，祥風雨地，演瓊科於翠笈，吐塵悃於丹心，仰仗先容，得諧上達，所祈所請，令即啟聞。
　　宣牒。
　　上來文牒，已具關宣。今則展禮塵居，馳誠妙域，雖深注想，無計上聞，式臨下降之辰，敢瀆高靈之聽。仰祈使者，即為關聞。醮官某等所謀者通，所求者遂，所禳者卻，所作者成，庶此微衷，不為虛設。
　　說戒。
　　恭惟北方真武靈應佑聖真君，乃太上老君應化之身，屬北斗第六武曲紀星君。北方以虛、危二宿為蛇，營室、東壁二星為龜。龜有甲而抒衛一身，蛇如陣而首尾俱至，故有武之象。龜蛇合而為真武，有神主之，是為真君在天。上冠蒼玉之冠，衣玄色之衣，與天蓬、天猷、翊聖，號北極四聖。降於人間，則披髮跣足，仗劍以斬祆邪，部領六丁玉女、八殺將軍、六甲直符、十二神將，各一十二人，符吏百二十人，神兵五千萬人，雷電風雨之神，常隨左右。真君多降於蜀中，緣蜀中有玄武縣。今避聖祖名，改為中汪。自漢迄隋，隸成都。唐武德三年，分隸梓州。其縣有真武聖跡最多，後倚高山。山之上下，皆有觀，前臨大江。江中之石，自然成龜蛇之狀。近世無道士住持，更為金仙道場，威靈亦常示現，及降語於成都。宋興之初，成都有燂灰李，置一閤奉事真君香火，真君降於其家，傳以五斗，經行於世。又有杜明，亦勤於崇奉，真君往往就明降語。咸平中，王均叛，賊帥遣卒召明。明往見賊師，殊不知口中歷歷道何語，賊師命送歸。移時，方知身在家，舉家驚喜。賊平後，遂罄金帛於天慶觀三寶院，擇地築基，建堂殿，塑真君像，及繪靈官侍從，以謝脫賊之厄。上元節，殿堂綵繪新成，遊者駢集。杜明遺，其弟擊磬，祗飭香燈。至夜，士女填溢。其弟於紗窗，窺殃婦女。真君怒使自□，其眼幾破。及祥符五年，又降語云：天蓬哥來則是客，吾當為主人坐，數有上真降焉。一日，明奉香火之次，降語令召道正明寂大師寒道沖曰：吾降此已數年，後吾於東都降現，以保帝祚，汝不得退前志。自此遂不聞真君之語，十年後，京師聖水觀龜蛇現，若合符節。崇寧末，成都紀堂力學能文，聖壽寺劉氏命子弟從之遊。真君降言，紀堂不孝後母，天曹已不收名字，後果無成，客死於藥水鋪。靖康初，京師失守，真君復降於成都。朝請郎揚廣因祟害其女，來玉局觀，設四聖醮，真君降于座，闔觀驚駭，真君為其除祟。及言齋官眾等祖先以來事，一一目擊。又請江讀神王，應時而至。地司主者，階下惶恐聽命。建炎中，廣都巢觀，夜夢真君遣人見召，心甚驚駭。至則真君降階相接，聖顏溫和，玉音清亮，待之如賓。覺而遂修醮儀，舉家奉戒，愈切崇信。所以奉祀者，不可輕媟於建齋之初，當知此戒，其戒有七，眾當諦聽。
　　第一戒者，不得信從邪道，禱祭魔法，諂求餘福，昏迷沉亂。常欲清淨身心，歸依大道。
　　第二戒者，不得不忠不孝，不義不仁。常欲恭勤事上，慈愛接物，不忘道訓。
　　第三戒者，常念累世父母，過去親蘿，曾為六天魔鬼枉死傷害，未盡天年，橫被傷殺。歸投正教，拔濟幽魂，使幽明存亡，均霑利澤。
　　第四戒者，真君降日，不得章奏之內，有犯諱字。謂告乞字又不得燒奏早錢，并有油燈油紙，焚熱所奏。
　　第五戒者，真君降日，不得食葷辛雜肉，及黑鯉魚、雲臺菜、胡婪馬、齒莧、大蒜、七星魚等物，及不得令氣息相近。
　　第六戒者，婦人年未五旬者，不得令近神座。及童僕身上，氣息臭穢者，亦不得令詣前，常務蠲潔，以奉上真。
　　第七戒者，常若奏對真靈，不得北向涕唾，及旋溺不潔。
　　已上七戒，能持否？和云能持
　　真君昔奉天尊教救，凡甲子、庚申，每月三七日，下降人間，受人之醮祭，察人之善惡，修學功過，年命長短。眾等依科行道，當奉此七戒，以檢飭身心，無招罪戾，庶使真靈降格，歆納勤誠，魔精消伏，斷滅不祥，過去超生，見存獲慶，生人安泰，國土清平。眾當明知，無忘于心，奉戒如法。
　　請稱法位。
　　具位臣某等，謹重誠上啟，太上無極大道，三十六部尊經，玄中大法師，靈寶主教，五師真君，三天聖師，泰玄上相真君，玉堂演教侍宸仙眾，三界十方，一切真宰，悉仗真香，普同供養。宣意事悃已宣，聖聰昭聽。復念臣等謬以凡庸，輒司科教，懼檢身之弗類，恐獲戾于上真，會請備員，不容遜職，蠲洗埃氛之累，宣行教典之嚴。伏望玉京山應供玄中大法師，靈寶三師，監齋大法師，降臨壇所，俯垂佑助，流真炁於臣等身中，令得齋事克成，眾真來格。某等不勝延佇懇禱之至，謹啟以聞。
　　回向。
　　道門科範大全集卷之六十三竟
　　道門科範大全集卷之六十四
　　廣成先生杜光庭刪定
　　真武靈應大醮儀
　　啟壇行道
　　法事陞壇如式。
　　各禮師存念如法。
　　宣衛靈咒。
　　東方：
　　九炁青天，明星大神。煥照東鄉，洞映九門。轉燭陽光，掃穢除氛。開明童子，號曰玄卿。備衛我軒，上對帝君。收魔東妖，討捕兇羣。奉承正道，赤書玉文。九天符命，攝龍驛傳。普天安鎮，我得飛仙，和與道合真。
　　南方：
　　三炁丹天，煥景流光。熒星轉燭，洞照太陽。上有赤精，合契虛皇。開明靈童，號曰華房。總統火兵，備守玉堂。斬邪束妖，剪截魔王。北帝所承，風火莫當。流鈴交煥，翊衛壇場。正道流行，敢有巴狂。我享上功，坐運魁罡。億劫長存，保天無疆，和與道合真。
　　西方：
　　七炁素天，太白流精。光耀金門，洞照太冥。中有素皇，號曰帝靈。保神安鎮，衛我身形。斷絕邪源，王道正明。宮殿整肅，三景齊并。道合自然，飛昇紫庭。靈寶符命，普惠萬生。元皇正炁，來合我身。功加一切，天地咸寧，和與道合真。
　　北方：
　　五炁玄天，元始徘徊。辰星煥燦，光耀太微。黑靈尊神，號曰層威。統冠飛天，仙裙羽衣。備衛五門，檢精捕飛。敢有干試，豁落斬摧。玉符所告，神鎮作威。邪門閉塞，正道明開。映照我身，三光同輝。策空駕浮，舉形仙飛，和與道合真。
　　中央：
　　一炁黃天，調理乾坤。陶鎔陰陽，總統玄真。鎮星吐輝，流煥九天。開明童子，號曰天璘。元炁陽精，焰上朱煙。洞照天下，及臣等身。百邪摧落，
　　殺鬼萬千。中山神咒，普天使然。五靈安鎮，身飛上仙，和與道合真。
　　鳴法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今陞壇行道，謹奏為宣意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與合壇眾官等，以今正爾燒香，以是功德，奉為天子王侯，百辟僚屬，經籍度師，山林嵓棲，修真之士，同學之人，九親姻族，天下人民，飛行動植，一切眾生。今故燒香，歸身、歸神、歸命太上十方靈寶自然至真無上大道，乞賜原赦臣等及醮主某家，前世今生，無邊之罪，得兔離三災八難、十苦九厄之中，身得道真，飛行虛空，白日昇天，侍衛道君，逍遙無上金闕七寶自然宮，永與道合。所啟靈應，上御至真無極道前。
　　重稱法位。
　　具位臣某與合壇眾官等，謹同誠上啟，太上無極大道，元始天尊，太上大道君，太上老君，太上昊天玉皇上帝，九皇上尊，十方無極，太上靈寶天尊，已得道大聖，眾至真，諸君丈人，三十六部尊經玄中大法師，北極佑聖真武靈應真君，三界應感，一切真靈。臣某伏聞金闕化身，誕玉宮而勇猛；乾元有將，視五嶽以齊名。萬真率仰於威靈，六合無逃於巡察，輒舉彤庭之醮，仰延皁纛之臨。恭惟北極佑聖真武靈應真君，丕揚神武之靈，茂著陰方之位，妙功不測，沖用潛通，曩京邑之上腴，有龜蛇之現象。允升地寶，毖涌神泉。掬清潤之雲漿，徧愈都人之疾；建琳琅之寶宇，遂成聖水之名。加以徽稱，昭其懿實，普及寰瀛之內，咸知變化之神。矧惟靖邦，素彰殊應。豈欽承之敢怠，冀孚佑以潜臻。臣職在宣揚，理難緘默，況奉詞旨，敢不上聞。
　　宣詞。
　　按如詞言，丹誠懇切。臣等謹為沐浴五體，澄煉六情，依崇真謝聖之科，祈注祿延祥之澤，施壇列纂，法地象天，所齎鎮信供養之具，證質丹誠。以今日今時啟壇，依儀行道，至某日某時，關奏上真，請福延生，祈恩謝過，輒依齋法，宿、先以啟聞。恩惟太上三清，十方大聖，垂神鑒映，省覽所陳。乞敕勒靈寶官屬，土地真官，一合同心，併力營衛，掃蕩內外，清淨壇場，降伏妖魔，馘滅邪祟。使臣等心安神定，思念立感，啟奏御達，善功成就，無有窒滯，所願隨心。臣等雖佩正真，參修大法，處身五濁，染跡六塵，三關未調，六情放誕，先憑禁戒，然後登壇，格降上真，導迎靈貶。上明天尊大慈之澤，下副臣等歸向之誠，謹啟以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之六十四竟
　　道門科範大全集卷之六十五
　　三洞經籙弟子仲勵修
　　真武靈應大醮儀
　　清旦行道
　　法事陞壇如式。
　　各禮師存神如法。
　　宣衛靈咒。
　　青陽虛映，耀日回靈。神虎辟邪，飛天流鈴。摧奸滅兇，萬魔束形。九微回道，八威攝精。千真校錄，三元蕩清。左嘯中黃，右策六丁。七轉八合，周旋天經。聖化巍巍，大道興行。慶雲流布，合景黃庭，和與道合真。
　　鳴法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今清旦行道，謹奏為宣意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與合壇眾官等，謹同誠上啟，太上無極大道，元始天尊，太上大道君，太上老君，太上昊天玉皇上帝，九皇上尊，十方無極，太上靈寶天尊，已得道大聖，眾至真，諸君丈人，三十六部尊經玄中大法師，北極佑聖真武靈應真君，三界應感，一切真靈。臣聞陰陽遞遷，惟北方負太陰之炁；水火各旺，獨真君為水位之精。布政坎官，參功宸極，成萬物之終始，司化機之翕張。贊襄上帝之陶鈞，總括百靈之機要。或飛行於太空之內，或襲徊於五炁之天，神旌舉而海岳動搖，劍炁衝而雲雷振響，祆氛電掃，威令飈馳。凡傾歸仰之心，必荷昭彰之祐。某潔蠲壇度，延企飈終，據精懇以欽承，佇威靈之感格。臣既承詞旨，敢不上聞。
　　宣詞。
　　諦詳詞語，灼見至誠。不仗明威，安臻戬穀。願納蘋蘩之薦，俾依天地之仁。藹瑞炁於層空，霖為德澤；扇靈風於闔宇，廣布恩波。罔有神恫，迄
　　無鬼責。以今清旦行道，請法眾等運玆初捻上香，願此香煙，騰空徑上太清宮中，供養真武靈應真君所化之身，金闕老君，三清玉皇上帝。伏願隆大道以垂慈，冠列真而敷佑，使邊燧徹警，兵鋒不鳴，在朝無欺君敗國之臣，四方有愛民保邦之吏，永無寇亂，同樂昇平。今故燒香，自歸依道尊大聖眾至真之德。得道之後，昇入無形，和與道合真。
　　以今清旦行道，請法眾運玆二捻上香，願此香煙，騰空徑上北極太常府，供養真武靈應真君所屬武曲星君，同北極眾聖。伏願示嘉應以宏敷，煥靈芒而遠燭，使醮主某九先七祖，不滯幽關。見在親蘿，俱消罪目。宿世絕冤魂之累，重陰除冢訟之呼。束勒群魔之精，斬誠六峰之鬼。恢洪梵炁，保佑斯人。今故燒香，自歸依經尊大聖眾至真之德。得道之後，昇入無形，和與道合真。
　　以今清旦行道，請法眾等運玆三捻上香，願此香煙，騰空徑上神座，供
　　養真武靈應真君。伏願體金闕之明威，為玉京之元輔，巡行有截，斷滅不祥，使醮官某坎宮除險厄之虞，水德著聰明之性。修學云研經有素，掞藻無雙，早階撫仕之華，便躡亨衢之峻。不修學云靈根堅固，性識高明。出入起居，罔有外邪之染；寢興食息，永無時疾之嬰。災逐冰消，善隨日長。有官云奮揚膴仕，蹈厲高資，驟膺遷險之榮，上結顒昂之眷，四海望經綸之業，百僚仰方重之儀。今故燒香，自歸依師尊大聖眾至真之德。得道之後，昇入無形，和與道合真。
　　重稱法位。
　　具位臣某與合壇眾官等，謹重誠上啟，太上無極大道，元始天尊，太上大道君，太上老君，太上昊天玉皇上帝，九皇上尊，十方無極，太上靈寶天尊，已得道大聖，眾至真，諸君丈人，三十六部尊經玄中大法師，北極佑聖真武靈應真君，三界應感，一切真靈。臣聞廓仙霧於層階，獲降時乘之駕；啟靈場於淨饌，有疏肅設之嚴。盡小己之寅恭，荷威神之臨鑒。重念醮官某涉道甚淺，禀生多艱，浪煩造化之功，無補聖明之旦。間關世路，險阻備嘗，汙蔑塵容，姓名弗著。常懼或為學始勤而終怠，或履世多過而寡功，或命曆之不遐，或膩基之不厚。七月十五太上說經之辰，三月初三真君降生之日，有虧醮祭，實負兢惶。甲子庚申，禱祈疏禮；七元四聖，崇奉愆期。處穢以為常，啖葷辛而罔擇，臨喪弔而近死炁，隨習俗而觀邪風。或認倘來之榮，縱恣而殃連上祖；或恃一門之富，驕淫而罪紀陰官。非法貪財，違道干進。皆自今而俊革，庶復祐於神明。伏願俯鑒沖誠，廣敷道蔭，使齋官某門庭榮盛，福祿增延，子孫蕃衍而克昌，夫婦諧和而偕老，倉箱歲益，金帛日增，永消不測之災，長保無疆之壽。弟子臣某重念邪正不兩立，善惡不並行，因淑世之教衰，致宵行之鬼盛，崇道者少，信邪者多，緣細民之貪心，欲小家之暴富，諂事耗鬼，剽奪里居，飽腥血於餓腸，示變恠於暮夜。或自空而擲瓦石，或乘後而盜資財。或戲謔陰人，往往而鬼胎乖露；或剋害小口，時時而變證驚癇。或吹口作聲而呼人姓名，或扣戶搥門而擾人居止，或般糞穢而狼籍，或隨盤合而留連，或託夢寐以相傳，或引先亡而作祟，或示財而見悅，或放火而相驚。凡玆至賤之祆邪，頗覺盛行於人世。無幽不察，願馳流火之鈴；有罪必誅，無惜巨天之戮。行太上之命，振真君之威，敢有土地之停留，先遣陰兵而誅斬。絕百邪之橫害，濟羣品以康寧。魔精滅而火死灰飛，災難祛而雲消霧散。羣心仰祝，大庇是依，上明天尊大慈之，澤，下副臣等皈向之誠，謹啟以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來清旦行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之六十五竟
　　道門科範大全集卷之六十六
　　三洞經籙弟子仲勵修
　　真武靈應大醮儀
　　臨午行道
　　法事陞壇如式。
　　各禮師存念如法。
　　宣衛靈咒。
　　北方玄天，杳杳神君。億千變化，玄武靈真。騰天倒地，驅雷奔雲。隊仗千萬，掃蕩妖氛。雷公侍從，玉女將軍。鬼神咸伏，龍虎潜奔。成震五嶽，萬靈咸遵。鳴鍾擊鼓，遊行乾坤。搜捕逆鬼，破碎魔魂。除邪輔正，道炁常臻，和與道合真。
　　鳴法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。廈今臨午行道，謹奏為宣意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與合壇眾官等，謹同誠上啟，太上無極大道，元始天尊，太上大道君，太上老君，太上昊天玉皇上帝，九皇上尊，十方無極，太上靈寶天尊，已得道大聖，眾至真，諸君丈人，三十六部尊經玄中大法師，北極佑聖真武靈應真君，三界應感，一切真靈。臣聞資生資始，物咸稟於二儀；有義有知，人最靈於萬物。九天合德，三洞化形，神炁之三萬六千俱來扶衛，骨節之三百六十無不混通。但以邪僻侈而迷真，惡根深而蔽善，於陰陽之數盡，當小大之劫終。魔鬼流行，遏絕生人之壽筭；諂求餘福，類皆倒見之愚蒙。曾不省其本原日信，從其邪道，有昏迷沉亂之感，無忠孝仁義之名。本非死期，橫被六天之傷殺；遽絕人命，致令眾怨之升聞。老少未盡其天年，魂魄無依於人世。遂使穢雜之炁，有盤結之多；真一之形，無保全之所。度彼下元之苦厄，憑玆真武之神君。剪伐魔精，拔濟魂爽，仗慈尊之力，部萬垓之兵，斬妖滅邪而六合清明，掃穢除氛而三光瑩淨，正法愈盛，邪炁消除，還天下之和平，解庶民之疑慮，萬國有安寧之慶，九幽停考對之聲，神功所施，萬劫咸賴。設醮弟子某夙叨真蔭，久處塵寰，每思作善之祥，專執事真之禮。草茅凡質，惟存葵向之誠；螻蟻偷生，素竊河流之潤。獲淹歲月，莫報恩光，爰因諏誕聖涓吉之辰，特設迎祥之醮，輒憑道侶，仰謝北靈，祇嚴上象之尊，敢怠方函之奏。忱詞可格，謄聞雖舉於舊章；神理難窮，昭禱率據於精意。願回飈景，俯察丹衷，弟子青詞，謹當敷奏。
　　宣詞。
　　按如詞言，誠深皈奉。緬想五雲之座，載飛百和之煙。天帝羣真，如會上元之殿；朔都主宰，前趨八景之宮。蕭臺森竦於太空，仙奏虛徐於碧落，眾真侍座，羣魔束形，敢不竭勵精誠，祇承盻蠻，庶荷穹祇之貺，以覃家國之休。以今臨午行道，請法眾等運玆初捻上香，願此香煙，騰空徑上太清宮中，供養真武靈應真君所化之身，金闕老君，三清上聖，玉皇上帝。臣等皈身、皈神、皈命，以是捻香功德，上祝今上皇帝，福澄八海，壽等二儀。同日月之祥華，照臨莫極；廣乾坤之至德，覆燾無垠。百揆有倫，三邊罷警，千戈偃戢，襁負咸歸。年楛狼鈎，梯山自至。冰蠶神獸，航海來庭。蠢動含生，悉登仁壽。今故燒香，自歸依道尊大聖眾至真之德。得道之後，昇入無形，和與道合真。
　　以今臨午行道，請法眾等運玆二捻上香，願此香煙，騰空徑上北極太常府，供養真武靈應真君所屬武曲星君，同北極眾聖。臣等皈身、皈．神、皈命，以是捻香功德，歸流奉道某家，九世神儀，億先神識，超離長夜，升睹光明。瑩神丹霍之庭，擢景洞陽之府。天衣耀彩，仙簡列名，流貺子孫，參真霄漢。今故燒香，自歸依經尊大聖眾至真之德。得道之後，昇入無形，和與道合真。
　　以今臨午行道，請法眾等運玆三捻上香，願此香煙，騰空徑上神座，供養真武靈應真君。臣等皈身、皈神、皈命，以是捻香功德，歸流奉道某家，六姻九族，眷屬絲羅，俱治勝緣，常蒙道佑，潜祛罪釁，密解災纏，債訟消平，冤仇和釋。凶人惡鬼，無謀害之機；暗曜黑符，免照臨之厄。神真佑護，動止亨通。今故燒香，自歸依師尊大聖眾至真之德。得道之後，昇入無形，和與道合真。
　　重稱法位。
　　具位臣某與合壇眾官等，謹同誠上啟，太上無極大道，元始天尊，太上大道君，太上老君，太上昊天玉皇上帝，九皇上尊，十方無極，太上靈寶天尊，已得道大聖，眾至真，諸君丈人，三十六部尊經玄中大法師，北極佑聖真武靈應真君，三界應感，一切真靈。臣聞靈應誕敷，請問爰從於妙行；妖氛鼓孽，斷除昔賴於威神。念末世之多難，致羣魔之再盛。敢興沴氣，以擾良民；欲冀肅清，用伸抑鬱。醮官某竊以城邑郊墟之下，妖孽所憑；山川林壑之間，精靈所舍。或依棲叢薄，或放蕩汀洲。雨嘯風嗥，鼓冤聲於四野；雲屯月晦，出燐火於中宵。儻遇玆姦，必傷正命。或自經溝壑，或受刃鋒鋩。或入火蹈河，時作癲癇之狀；或含酸茹苦，常懷驚怖之憂。醮官某等切恐舉世生靈，或被玆苦，伏冀真君，不違誓願，大展威靈，驅此妖邪，歸乎空寂，天清地靜，永絕憑陵，同與生靈，不勝大願。醮官某等竊以姦雄鬼域，躡宮殿以遊空；兇狡邪精，肆妖迷而誑物。或依棲樓閣，或居止山林。夜昏則燈火熒煌，野曠則笙歌雜還，布宣邪氣，竊取珍藏。禍虐生民，以覬牲醪之祭；矜持詐力，能收少壯之魂。儻遇玆姦，必傷正命。或久貧而亟富，或已得而復亡。轉徙無常，利貪人之禱祀；侵凌不已，致形體之沉淪。醮官某等切恐舉世生靈，或被玆苦，伏冀真君，不違誓願，大展威靈，驅此邪妖，歸乎空寂，天清地靜，永絕憑陵，同與生靈，不勝大願。醮官某等竊以江湖河海，有潛蛟伏鱷老黿巨鼈之精；林麓山川，有封豕長蛇毒蟲猛獸之屬。乘其波險，遽起吞舟。伺彼足音，便懷肆毒。變生倉卒，死在須臾。儻遇玆姦，必傷正命。或罜捲山椒之下，或沉埋魚腹之中，或吸嚥邪氛、雷鳴鼓脹，或觸投猛噬、血濺形枯。醮官某等伏恐舉世生靈，或被玆苦，伏冀真君，不違誓願，大展威靈，驅此妖邪，歸乎空寂，天清地靜，永絕憑陵，同與生靈，不勝大願。醮官某等竊以蜀中云：坤輿鬼井之地，東南云：荊蠻閩粵之地，蟲毒興妖，山林田野之家，邪巫作怪。飛符噀水，割口焚身，咒詛指空，果聞枉夭，精神在己，俄被拘囚。羹釜欲嘗，巳中血蟲之害；鐵鞭微舉，遽驚僵仆之虞。儻遇玆姦，必傷正命。或嘯呼終日，或昏醉經年。或狂亂無端，認空花而作伴；或暗鳴不語，得暴疾以云殂。醮官某等伏恐舉世生靈，或被玆苦，伏冀真君，不違誓願，大展威靈，驅此妖邪，歸乎空寂，天清地靜，永絕憑陵，同與生靈，不勝大願。醮官某等竊以塚墓丘陵之腐骨，化作屍蟲；嶄巖溟渤之腥嵐，起為煙瘴。或流傳飛疰，或漸漬熏陶。緣息未分，已有復連之兆；精神或憊，遂成中滿之痾。儻遇玆姦，必傷正命。或形臞骨立，或腹伏氣奔。或華蓋委垂，血不藏於靈府；或瓊池耗竭，水遂溢於丹田。醮官某伏恐舉世生靈，或被玆苦，伏冀真君，不違誓願，大展威靈，驅此妖邪，歸于空寂，天清地靜，永絕憑陵，同與生靈，不勝大願。醮官某等竊以無邊塵劫，流轉世間，已死冤魂，仇讎身後。或負違財貨，或殘害形軀，禍結冤纏，痛深報重。得便者必居人類，陽作交親；伺隙者必處幽途，陰為鬼祟。乘時造釁，待間中傷。儻遇玆姦，必傷正命。或纏綿疾病，或鬪合萬兵。或呻吟枕蓆之間，求生無路；或僵踣街衢之上，欲訴何門。醮官某等伏恐舉世生靈，或被玆苦，伏冀真君，不違誓願，大展威靈，驅此妖邪，歸于空寂，天清地靜，永絕憑陵，一切有情，咸臻至道。上明天尊大慈之澤，下副臣等歸命之誠，謹啟以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來臨午行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之六十六竟
　　道門科範大全集卷之六十七
　　三洞經籙弟子仲勵修
　　真武靈應大醮儀
　　晚朝行道
　　法事陞壇如式。
　　各禮師存神如法。
　　宣衛靈咒。
　　太陰化生，水位之精。虛危上應，龜蛇合形。周行六合，威攝萬靈。無幽不察，無願不成。劫終劫始，剪伐魔精。救護羣品，家國安寧。敢有小鬼，欲來見形。吾目一視，五嶽摧傾，和與道合真。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為宣意，其諸情悃，已錄告聞，願得太上十方至真道炁，靈寶瑞光下降，流入臣身中，今臣所啟，速達徑御太上無極大道、昊天玉皇上帝御前。
　　請稱法位。
　　具位臣某與合壇眾官等，謹同誠上啟，太上無極大道，元始天尊，太上大道君，太上老君，太上昊天玉皇上帝，九皇上尊，十方無極，太上靈寶天尊，已得道大聖，眾至真，諸君丈人，三十六部尊經玄中大法師，北極佑聖真武靈應真君，三界應感，一切真靈。臣聞太極纔分，二炁列尊卑之象；元精既判，五行推變化之方。雖消長之無窮，實本源之有自。居坎則歸根復命，在艮則資始成終。是故陽生必自於陰方，而帝出始臨乎震位。資天一至精之奧，為品庶泰陽之宗。故我真君，尊居北闕，發天地生成之德，運陰陽鼓舞之神，豈無自而然哉，亦有因而致也。醮官某等恭披蘂簡，歷究仙蹤，年紀開皇，國稱淨樂。陽精效瑞，覺孕秀之非常；素魄載圓，表誕彌之過歷。降靈紫殿，毓德青宮。豁達不羈，肆神靈於天縱；清真自樂，視富貴以雲浮。行滿武當，身飛璇極，遵玉皇之妙教，鎮朔易之遐方。子丑交逢，首諸宮而獨冠；虛危夾輔，環列宿之增光。夫何十地化衰，六天魔盛，兇威漸肆，殺氣寢淫，既夭關於生靈，復蔽欺於天鑒，冤聲洞達，慈旨哀矜，妙行啟陳，侍童促召。風行雷動，既宣勇猛之威；電掃雲消，盡勦妖邪之類。至令品彙，咸荷扶持。醮官某等夙沐恩波，叨聞聖範，逮事香火，爰涉歲時，式逢星馭之按臨，敢薦芹誠之精潔，上以答芘休之德，下以伸悔謝之誠，仰竢涵容，俯慙塵黷，諒此高明之睠，必垂下視之恩，瞻望雲霓，不違咫尺，懇祈激切，敢不上聞。
　　宣詞。
　　按如詞款，備見乃誠。仰惟聖德巍峨，壓紫微之近侍；神功俊敏，宣玉帝之洪威。雖錫命於朔方，皇監觀於九有。儲精水德，鎮位星津。飄飈無方，應人心而如響；聰明不爽，誅鬼類以無遺。玆誓願之所成，實宏區之仰賴。今醮官某心傾葵藿，禮寓蘋蘩，香噴瑞氣以氤氳，燈炷列星而晃耀，鳳蠟吐三春之秀，雪芽生雨腋之風。騰踏雲霄，既上資於風馬；光芒府庫，復薄薦於金錢。誦祕誥於清霄，延真遊於菲席。以今靜夜行道，請法眾等運玆初捻上香，願此香煙騰空，供養三清上聖，昊天至尊，北極真武靈應真君。臣等皈身、皈神、皈命，以是運香功德，上祝今上皇帝。伏願二儀並固，三景齊明，仁格堯湯，化超羲皡。后妃嬪主，太子諸王，德贊紫宸，功扶皇極。文武卿佐，中外職寮，敷渥澤以無私，致雍熙而成化。干戈永戢，水旱不興，疫毒消沈，妖氛屏息。今故燒香，自皈依道尊大聖眾至真之德。得道之後，昇入無形，和與道合真。
　　以今靜夜行道，請法眾等運玆二捻上香，願此香煙，騰空徑上，供養北極真武靈應真君所屬武曲星君，北極一切聖眾。臣等皈身、皈神、皈命，以是運香功德，歸流奉道某家，九世七玄，億曾萬祖，擢魂玄夜，鍊魄朱宮，浴流火以登真，列瑤編而證品，垂祥介福，利祐見存。今故燒香，自皈依經尊大聖眾至真之德。得道之後，昇入無形，和與道合真。
　　以今靜夜行道，請法眾等運玆三捻上香，願此香煙騰空，供養北極真武靈應真君，三界應感，一切威靈。臣等皈身、皈神、皈命，以是運香功德，歸流奉道某等，福善資薰，神明贊佑。五行三命，永無刑尅之凶；宿債前寃，盡契和平之樂。壽涯增廣，罪目清平。今故燒香，自皈依師尊大聖眾至真之德。得道之後，昇入無形，和與道合真。
　　重稱法位。
　　具位臣某與合壇眾官等，謹同誠上啟，太上無極大道，元始天尊，太上道君，太上老君，太上昊天玉皇上帝，九皇上尊，十方無極，太上靈寶天尊，已得道大聖，眾至真，諸君丈人，三十六部尊經玄中大法師，北極佑聖真武靈應真君，三界應感，一切真靈。臣聞驕奢淫泆者，邪之所親；正直靖恭者，神之所好。雖至真之莫測，而此理之必然。恭惟聖道雖洪，正人是與。儻欲依棲於蔭佑，宜先洗滌於積愆。仰冀大慈，俯昭丹悃。伏念醮官某等塵寰膠擾，世網縈纏，六賊外攻，三尸內誑。庚申甲子，功果闕違；四序三元，薰修脫略。五辛雜糅，遂昏染於五情；三熏蒸，乃醞成於三毒。美衣豐食，不一念從來；謗語惡聲，罔知所戒。或規圖財賄，歛怨世俗之小人；或殺害生靈，重傷天地之大德。見取直情之見，心無悔過之心。細行不矜，正神遠離。百邪得計，萬死何堪。幸停天仗之雲軿，敢瀝愚衷之血懇。仰祈肆赦，許與自新。伏願醮官某等，內湛靈臺，外齊止水，三宮皎潔，六氣和平，常安不二之神，默守天元之妙。丹田固密，鍊成養浩之功；瓊液降昇，超得谷神之要。呼吸灌三光之真炁，綿延齊九轉之遐年，青篇摽功行之書，黑簿落愆尤之字，常依正法，密借慈光，出入行藏，明一神協契，溫清寒燠，疫癘殄除，魑魅魍魎之莫逢，富壽康寧之必致。上願天清地靜，國泰民安，同歸清靜之風，共樂昇平之化。上明天尊大慈之澤，下副臣等皈向之誠，謹啟以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之六十七竟
　　道門科範大全集卷之六十八
　　廣成先生杜光庭刪定
　　真武靈應大醮儀
　　設醮行道
　　法事陞壇如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑削禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翕，和與道合真。
　　鳴法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為入意，其諸忱悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與合壇眾等，謹同誠上啟，太上無極大道，元始天尊，太上大道君，太上老君，太上昊天玉皇上帝，九皇上尊，十方無極，太上靈寶天尊，已得道大聖，眾至真，諸君丈人，三十六部尊經玄中大法師，北極佑聖真武靈應真君，三界應感，一切真靈。臣聞龍漢紀號之初，元始演法之日，敷五雲之妙座，會十方之眾真。上元仙宮，天樂自響，俄於艮位，大震七聲，奄闢天門，下觀世界。黑毒血光之炁，自下而衝；太陽道境之中，俯目皆見。爰有妙行，發問異因，欲請威光，下除魔鬼，感天尊之慈訓，述真武之靈蹤。淨樂國王，善勝皇后，吞日光於夢寐，誕聖子於宮闈，稟自然之神靈，負過人之勇猛，輔行正教，難遏勤誠，誓斷天下之妖魔，普救世間之羣品。武當修道，功成於四十二年；白日登天，德正於北方水位。乃輟金童之侍，俾持招真之符。遙往朔都，召其神將。仙儀萃止，欻駕來斯。奉眷命於真皇，期肅清於下境。披髮而烏雲拂踵，跣足而白玉瑩空。躡八卦之神龜，螣蛇亦附；仗七星之寶劍，神水相隨。雷電揚威，風雲捧步。六丁玉女，六甲直符，毒龍猛獸之紛紜，巨虬獅子之圍繞，統吏兵之三十餘萬，判人鬼於七日之中，彌天之妖炁蕩除，作孽之冤魂解散，生人安泰，國土清平，復朝見於天尊，永臨鎮於北極。今醮官某閱殊勳於寶恢，難盡偷揚；奉真馭於靈辰，欲資祐助。爰擇儲祥之地，用伸延聖之儀。陳醪醴以惟馨，薦粢盛而有潔。列以九微之燭，散以百和之香。悉罄精衷，上祈沖鑒。庶被無疆之福祉，永依有赫之威靈。臣與醮官合壇眾等，無任佇望仰請之至，誠惶誠恐，稽首再拜，奉迎真馭。
　　降真，獻茶。
　　初獻，散花。
　　具位臣某，謹虔誠上啟，虛無自然金闕至尊，十方無極，太上靈寶天尊，已得道大聖，眾至真，諸君丈人，三十六部尊經玄中大法師，北極佑聖真武靈應真君，三界應感，一切真靈。臣聞英靈混合，結萬炁以齊仙；澆偽玆生，有羣陰之變異。大則日月薄蝕，小則魑魅猖狂。自動化失，謬於中和；使品彙遂，乖於至理。洪惟大道，寔念黔黎。命靈天正肅之神，掃下土妄行之炁，一揮皂纛，咸殄渠魁。奉道醮官某等，久奉真光，每叨靈蔭，幸仙仗降臨於是日，望霄衢祇迓於皇威，少輸螻蟻之誠，以接龍鸞之馭。幸蒙降鑒，益謹欽承，據情捆之再三，對靈光於咫尺。臣既承詞悃，敢不上聞。
　　宣詞。
　　按如詞言，誠深皈奉。矧玆下土，寔仰餘威。驗若形聲，應同影響。言念某蟪蛄末品，草芥微生，惟勤香火之修，莫究希夷之妙，動違科禁，恐獲譴尤，撫己兢惶，捫心怵惕，敬涓穀旦，肅建靈場。仰聖度之含容，祈天休之普洽。滌瑕蕩垢，即蒙一洗之恩；度厄延生均荷維新之澤。臣等無任激切祈請之至，再拜，謹陳亞獻。
　　散花。
　　臣謹重誠上啟，虛無自然金闕至尊，十方無極，太上靈寶天尊，已得道大聖，眾至真，諸君丈人，三十六部尊經玄中大法師，北極佑聖真武靈應真君，三界應感，一切真靈。臣聞捧金闕之明威，化身示世；為玉京之元輔，助正卻邪。斷滅不祥，巡行有截。某久欽聖德，恭啟醮筵，少伸崇報之私，願被照臨之賜。深慮塵機荏苒，積不赦之深愆；業火焚燒，造無邊之巨釁。非投上聖，曷保微生。伏願與道圓融，荷天眷佑。雲行雨施，盡原已往之非；地闢天開，廣示自新之路。庶蒙陰相；得遂進修。臣等無任激切懇請之至，再拜，謹陳終獻。
　　散花，宣疏。
　　臣謹重誠上啟，虛無自然金闕至尊，十方無極，太上靈寶天尊，已得道大聖，眾至真，諸君丈人，三十六部尊經玄中大法師，北極佑聖真武靈應真君，三界應感，一切真靈。臣聞上帝九門，惟精誠而可格；洪範五福，繫明德之能徼。輒以薰場，仰延霞旆，仙科粗息，凡悃畢陳。上簡帝心，徹大羅之渺渺；仰陳天聽，稜正色之蒼蒼。願遷無妄之災，變作大來之福。酌醴已伸於潦薦，丹心惟效於葵傾。仰望洪慈，俯歆素志。今則丹輿緑輩，排天路以回軒；珊蓋瓊輪，望雲衢而返駕。臣等仰瞻飈馭，已在雲霄，徒切傾心，奉送聖駕。臣等下情，無任激切攀戀之至，謹啟以聞。 
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之六十八竟
　　道門科範大全集卷之六十九
　　道士修真謝罪儀
　　啟壇行道
　　法事陞壇如式。
　　各禮師存念如法。
　　宣衛靈咒。
　　九炁青天，明星大神。煥照東鄉，洞映九門。轉燭陽光，掃穢除氛。開明童子，號曰玄卿。備衛我軒，上對帝君。收魔束妖，討捕兇羣。奉承正道，赤書玉文。九天符命，攝龍驛傳。普天安鎮，我得飛仙，與道合真。
　　三炁丹天，煥景流光。熒星轉燭，洞照太陽。上有赤精，合契虛皇。開明靈童，號曰華房。總統火兵，備守玉堂。斬邪束妖，剪截魔王。北帝所承，風火莫當。流鈴交煥，翊衛壇場。正道流行，敢有巴狂。我享上功，坐運魁罡。億劫長存，保天無疆。與道合真。七炁素天，太白流精。光耀金門，洞照太冥。中有素皇，號曰帝靈。保神安鎮，衛我身形。斷絕邪源，王道正明。宮殿整肅，三景齊并。道合自然，飛昇紫庭。靈寶符命，普惠萬生。元皇正炁，來合我身。功加一切，天地咸寧，與道合真。
　　五炁玄天，元始徘徊。辰星煥燭，光耀太微。黑靈尊神，號曰層威。統冠飛天，仙裙羽衣。備衛五門，檢精捕非。敢有干試，豁落斬摧。玉符所告，神鎮八威。邪門閉塞，正道明開。映照我身，三光同輝。策空駕浮，舉形仙飛，與道合真。
　　一炁黃天，調理乾坤。陶鎔陰陽，總統玄真。鎮星吐輝，流煥九天。開明童子，號曰天璘。元炁陽精，焰上朱煙。洞照天下，及臣等身。百邪摧落，殺鬼萬千。中山神咒，普天使然。五靈安鎮，身飛上仙，與道合真。
　　嗚法鼓二十四通。
　　無上三天玄元始三炁，太上道君，太上老．君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝真符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為入意，其諸情悃，已錄奏聞，願得十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與闔壇眾官等，今故燒香，以是功德，歸流天子王侯，百辟僚屬，經籍度師，山林巖棲，修真之士，同學之人，九親姻族，天下人民，飛行動植，一切眾生。今故燒香，歸身、歸神、歸命太上靈寶自然至真無極大道。乞賜原赦臣法眾等，及修齋道士某，洎師資法屬，前世今生，往愆重過，得兔離三惡輪迴之道，十苦八難九厄之中，身得道真，飛行虛空，白日昇天，侍衛道君，逍遙無上金闕七寶自然宮闕，永與道合，所啟通感上御至真無極道前。
　　懺悔，宣真文。
　　具位臣某與合壇眾官等，同誠上啟三清上聖，十極高真，十方靈寶天尊，消愆滅罪天尊，大慈延壽天尊，長生保命天尊，九霄自然生神上帝，度人太皇，三十二天上帝，諸天天尊，諸天上帝，上清日月星斗河漢群真，三官四聖，五師三省真君，九天天曹，諸位真君，歷代傳宗啟教諸大師真，雷霆神虎天醫諸司官將，太上諸階經籙中仙官將吏，地府酆都大帝，幽陰聖眾，水府扶桑丹林大帝，閬苑真仙，人元五嶽五天聖帝，酆都地祇，合干元帥、太歲土火、溫司聖眾、州縣城隍之神，當境廟貌神祇，觀庭土地真官，法壇所隸諸司官將，三界提魂攝魄使者，四界直符功曹使者，醮筵主宰，一切威靈。恭望洪慈，洞垂照鑒。臣聞元始祖劫，強名之所難稱；虛無自然，飛玄之所開化。生天生地，成象成形。一氣之極流通，萬物之得咸備。人獨稱於最貴，必有根元；道本出於厥中，當知祖始。臣等自開闢以後，纏生死之緣。知輪迴之苦，而未出苦輪；知性命之真，而未全真性。徒以叅經佩戒，演教宣科，求太上希夷之根，究有物混成之始，使知道知身者，早還純而返素；而煉神煉氣者，速出有而入無。昔嘗告盟以叅傳，約當溥度；今遇皈投而禮謝，事在可伸。弟子詞誠，謹當宣奏。
　　宣詞。
　　諦詳詞語，灼見至誠。激切之念已傾，方寸之誠不息。恭遵禁戒，備按典彝，建壇遺以肅嚴，望穹窿而懇請。惟堅一縷之念，上通十極之真。自知昧元炁於多生，散沖和於萬有，逐世緣而不修上道，縈愛習而莫返玄根，未能自誠，何以普度。盡從前而一洗，當自此以重修。臣等謹為沐浴五體，澄鍊六情，法地象天，齎香奉信，以今日今時啟壇，依儀行事。至某日某時，延降上真，謝過懺愆，祈恩請命，輒依科法，宿以啟聞。恩惟太上三清，十方上聖，垂慈監映，省覽所陳，勑勒靈寶官屬、土地真官，一合同心，併力衛護，掃蕩內外，清靜壇場，降伏妖魔，誠滅邪祟，使臣等心安神定，思念立感，啟奏御達，善功成就，無有窒滯，所願隨心。臣等雖佩正真，參修大法，處身五濁，染跡六塵，三關未調，六情放誕，仰賴禁戒，以撿身心。然後格降上真，導迎景貺，明晨行道，續更以聞，謹啟。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來肅啟行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍香煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之六十九竟
　　道門科範大全集卷之七十
　　道士修真謝罪儀
　　清旦行道
　　法事陞壇如式。
　　各禮師存念如法。
　　宣衛靈咒。
　　青陽虛映，耀日回靈。神虎辟邪，飛天流鈴。摧奸滅試，萬魔束形。九微回道，八威攝精。千真校錄，三元蕩清。左嘯中黃，右策六丁。七轉八合，周旋天經。聖化巍巍，大道興行。慶雲流布，合景黃庭，和與道合真。
　　嗚法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今清旦行道，謹奉為入意，其諸情悃，已錄奏聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與合壇眾官等，謹同誠上啟，三清上聖，十極高真，十方太上靈寶天尊，消愆滅罪天尊，大慈延壽天尊，長生保命天尊，九霄自然生神上帝，度人太皇，三十二天上帝，諸天天尊，諸天上帝，上清日月星斗河漢羣真，三官四聖，五師三省真君，九天天曹，諸位真君，歷代傳宗啟教諸大師真，雷霆神虎天醫諸司官將，太上諸階經籙中仙官將吏，天下名山得道神仙，地府鄧都大帝，幽陰聖眾，水府扶桑丹林大帝，閬苑真仙，人元五嶽五天聖帝，酆都地祇，諸司元帥、太歲土火、溫司聖眾、州縣城隍主者，當境廟社神祇，福庭土地真官，法壇諸司官將，三界提魂攝魄神兵，四界直符功曹使者，醮筵主宰，一切真仙。恭望洪慈，洞回淵鑒。臣等夤緣夙命，獲履法門，遵太極之元科，佩上清之祕籙，廣宣奧旨，以效涓誠。今則玉宇澄清，寶壇嚴肅，奉霄綱而致款，跂真馭以垂臨，享此潔脩，應其昭告，既承詞旨，敢不上聞。
　　宣詞。
　　按如詞陳，情誠丹切。正一道士臣某等叨承福會，願被真風，幸依清淨之門，冀悟希夷之旨。而念塵勞障蔽，懊惱攀緣，馳心徒繫於三清，委跡難逃於陸海，功微毫髮，釁積丘山，五行為命運之栽，星曜搆照臨之厄，非憑懺謝，莫遂消禳。是以信質心，延真設禮，命正一之淨眾，啟靈寶之清壇，夙奉薰修，克期通感。以今清旦行道，請法眾等運玆初捻上香，願此香烟，騰空徑上，供養至真無上道寶。臣等皈身、皈神、皈命，以是功德，上祝今上皇帝。伏願寶圖鞏固，椿壽遐長。聖政日新，建皇極立大中之道；帝德天輔，亘萬世隆不拔之基。兆庶宅心，八方同軌。文階武秩，吋贊熙朝。玉葉金枝，昭宣景運。恩均遐邇，澤被幽明。蒙道化以召和，沐玄風而交泰。今故燒香，自皈依道尊大聖眾至真之德。得道之後，昇入無形，和與道合真。
　　以今清旦行道，請法眾等運玆二捻上香，願此香烟，騰空徑上，供養至真無上經寶。臣等皈身、皈神、皈命，以是功德，歸流正一道士臣某等，三師九祖，近化先亡，道俗親緣，尊卑眷屬。伏願削落地簡，灌鍊形魂，債訟息緣，冤仇罷對，入明霞之境，沐流火之庭，永出重冥，克登淨域。真師玄友，靈藥神丹，願拯昏迷，迥賜通感。今故燒香，自皈依經尊大聖眾至真之德。得道之後，昇入無形，和與道合真。
　　以今清旦行道，請法眾等運玆三捻上香，願此香烟，騰空徑上，供養至真無上師寶。臣等皈身、皈神、皈命，以是功德，皈流正一道士臣某等，師資長幼，法屬親蘿，既未脫於俗郾，願廣恢於道應。福庭崇觀，獲安處以無虞；琳扎青書，庶深潛而有得。永捐塵累，克闡真風，一子登仙，九曾受賜。今故燒香，自皈依師尊大聖眾至真之德。得道之後，昇入無形，和與道合真。
　　懺方，命魔，步虛，三禮。
　　重稱法位。
　　具位臣某與合壇眾官等，謹重誠上啟，虛無自然元始天尊，太上大道君，太上老君，昊天玉皇上帝，勾陳天皇上帝，北極紫微大帝，承天效法后土皇地祇，道經師三寶天尊，上窮圓蓋之高真，下極方輿之主宰，有靈有聖，今古師宗，醮筵合座真仙。恭望洪慈，普同昭鑒。臣聞清靜之教，大闡於西周；正一之風，宣行於東漢。自虛皇之造物，至道為先；暨盤古之開天，神化為主。東羅飛景，西列靈丘，南挹丹陵，北峙元闕。乃有上聖執符之帝，高真御極之尊，坐鎮九清，總攝三界，斡旋二氣，朝會萬神，廣扇慈風，聿臨下土。今遇天元之寶運，特敷龍漢之化源，溥濟人倫，俾登壽域。正一道士臣某，生逢昭代，長遇休期，得○玄門，獲披妙訓，師資開度，佩奉靈文，緣累○馳，沉迷邪境。三會五臈，有虧朝奏之功；八節三元，多珠進修之禮。六陽十直，崇奉愆期；甲子庚申，禱析疏禮。齋分九等，豈洞曉於真詮；功立三千，罔有依於聖訓。科禁至重，奉措多違，戒律威嚴，修持有闕。心非意亂，犯百八十條；識淺智愚，冒三百大戒。六情十惡，過積丘山；九結十纏，愆深巨海。釁盈黑簿，罪結冥司，致使殃咎日深，災危旋至。所以叩玄關而有請，望丹闕以知歸，揆日投誠，披心效信，式敷壇席，備舉明科，稽首諸天，告盟三界，馨薦芬芳於百和，華燈洞煥於九光，五靈燦丹篆之符，八會演玄都之奧。監觀法事，三師垂保舉之恩；賞錄齋功，四司定祿命之簡。赦除罪咎，解釋災躔。道果圓成，深造無為之理；真源朗徹，獨觀眾妙之門。出生死根，離煩惱苦。三師九祖，乘善貺以逍遙；五族六親，沐神休而康泰。上願三光明曜，五緯循躔，氣序均調，生靈共慶。干戈偃息，三邊無烽燧之虞；稼穡豐登，九域富農桑之業。卞逮三塗幽境，六趣同倫，涵泳神波，沐浴靈澤，普躋壽域，咸樂真風。道化所資，物情俱泰，上明天尊大慈之澤，下副臣等皈向之誠，謹啟以聞。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來清旦行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍香烟，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之七十竟
　　道門科範大全集卷之七十一
　　道士修真謝罪儀
　　臨午行道
　　法事陞壇如式。
　　各禮師存念如法。
　　宣衛靈咒。
　　丹靈朱火，炎霞激風。赤輪剛運，天光八衝。進威包羅，交變萬方。流金豁落，羣魔滅蹤。辟奸破妖，明耀元功。金符召制，躡雲策龍。謠歌慶會，散花太空。神化宜運，四極安隆。伏御帝前，罔有不恭，與道合真。
　　鳴法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝真符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今臨午行道，謹奉為入意，其諸情悃，已錄奏聞，願得太上十方至真道炁，靈寶瑞光下降，流入臣身中，令臣所啟，速達俓御太上無極大道、昊天玉皇上帝御前。
　　請稱法位。
　　具位臣某與合壇眾官等，謹同誠上啟，三清上聖，十極高真，十方太上靈寶天尊，消愆減罪天尊，大慈延壽天尊，長生保命天尊，九霄自然生神上帝，度人太皇，三十二天上帝，諸天天尊，諸天上帝，上清日月星斗河漢羣真，三官四聖，五師三省真君，九天天曹，諸位真君，歷代傳宗啟教諸大師真，雷霆神虎天醫諸司官將，太上諸階經籙中仙官將吏，天下名山得道神仙，地府酆都大帝，幽陰聖眾，水府扶桑丹林大帝，浪苑真仙，人元五嶽五天聖帝，酆都地祇，合干元帥、太歲土火、溫司聖眾、州縣城隍主者，當境廟社神祇，福庭土地真官，法壇諸司官將，四界直符功曹使者，醮筵主宰，一切真仙。恭望洪慈，洞垂昭鑒。臣等先緣積慶，獲奉皇恩，持真戒以修身，執靈符而度命，愧無寸效，將迪元風。當激勵於精衷，用宣行於祕賾。惟天在上，俯憐有禱之誠；況日之中，共仰無私之照。登齋既肅，薦歎惟勤，行道詞誠，謹當宣奏。
　　宣詞。
　　諦詳詞語，備述丹衷。仰冀感通，俯從至願。正一道士某，言念幸禀沖和之氣，獲歸恬淡之宗。雖身染俗塵，而心銘玄造，常虞懈怠，罔答生成。用諏涓吉之辰，特設祈禳之醮，虔伸丹悃，上瀆清虛，謝已往之愆尤，希將來之福祐。臣等遵依科簡，啟建壇場，披靈寶科文，按真仙品格，恭修齋直，匪懈晨昏。告上靈，關五億之天；達下懇，徧三千之境。冀回鑒祐，普降恩光，克洽靈心，恪酬至願。以今臨午行道，請法眾等運玆初捻上香，願此香煙，騰空俓上，供養太上三尊。臣等皈身、皈神、皈命，以是功德，上祝今上皇帝。伏願壽與天齊，福如川至，高出百王之上，長為九有之尊，廟堂多稷契之忠，郡邑足龔黃之政，百蠻率服，多稼豐登，物無扎傷，民安康靜，來航海梯山之貢，迎日書月至之祥，承靈寶之齋功，樂昇平之景運。今故燒香，自皈依道尊大聖眾至真之德。得道之後，昇入無為，和與道合真。
　　以今臨午行道，請法眾等運玆二捻上香，願此香煙，騰空俓上，供養太上尊經。臣等皈身、皈神、皈命，以是功德，歸流正一道士某，多生上祖，奕世先靈，雖負其道骨仙風，莫諧輕舉空服乎。荷衣蕙帶，難脫沈淪，願乘靈寶之功，受以飛仙之籙。同列侍臣於上帝，并參法從於高穹。今故燒香，自皈依經尊大聖眾至真之德。得道之後，昇入無形，和與道合真。
　　以今午朝行道，請法眾等運玆三捻上香，願此香煙，騰空徑上，供養太上三師。臣等皈身、皈神、皈命，以是功德，歸流正一道士某，身輕體逸，如嬰兒之未孩；炁固神安，逢猛獸之不據。處春夏秋冬之序，無風寒暑濕之愆，六鑿不萌，百痾蕩散，法裔共膺於泰定，門庭永集於祥禧，有厄俱消，無往不慶。今故燒香，自皈依師尊大聖眾至真之德。得道之後，昇入無形，和與道合真。
　　懺方，命魔，步虛，三禮。
　　重稱法位。
　　具位臣某與合壇眾官等，謹重誠上啟，虛無自然元始天尊，太上大道君，太上老君，昊天玉皇上帝，勾陳天皇大帝，北極紫微上帝，承天效法后土皇地祇，道經師三寶天尊，上穹圓蓋之高真，下極方輿之主宰，有靈有聖，今古師宗，醮筵一切真仙。恭望洪慈，洞回淵鑒。臣等伏聞蕭臺劫仞，高峙於紫清；貝闕珠宮，飛暈於碧落。蘊三天之妙炁，藏八會之靈文，生化羣倫，陶埏萬彙，既蒙亭育，敢憚欽修。臣等託跡凡籠，棲心仙教，授道之日，登壇以盟，約當上報國恩，奉行經法，凡有虔告，敢不以聞。正一道士某，跡離塵緣，生逢聖世，處黃冠之末學，即紺宇以深居，馘毒伐惡以積功，奉教宣科而濟世，仍纏俗網，每混常流。儉足靜安，不念赤松之戒；苟貪損志，莫遵翊聖之文。於六陽十直，而憚持齋；於三會五臈，而忘懺罪。昧三關之調適，致六賊之相攘，營營齋醮之小緣，衮衮是非之苦海，貪多務得，乍喜還嗔。進止頻犯於壇規，宣演不知於禁忌，背違科戒，縱恣心神。三明六暗之中，但迷邪境；八節四時之內，罔有善功。百瀆自傾，氣亡液漏。三彭得計，禍結形枯。深憂先世以迷真，恐逐浮生之夭喪。求此懺禳之法，少伸首謝之誠。遵奉典彝，恪修齋直。玉華散景，龍煙凝車蓋之形；蓮焰騰輝，鳳燭燦芝蘭之氣。薦以蘋蘩之潔，藉以文彩之蠲，果實惟嘉，酒醴既旨，祈萬神之來享，格一德之精純，載揚微妙之音，上徹虛皇之聽。所冀三清上聖，十極高真，俯納微誠，特垂巨貺，命三官而掌錄，敕五帝以下觀，赦已往之罪瑕，錫將來之祿筭，密付長生之旨，潛敷駐世之方，飛天下觀，大勳保舉，雲凝靈府，名入真階。斷穀辟糧，食至和陰陽之氣；燒香接手，入太室璇璣之門。逍遙上清，超波三界，得證無為之果，永除墮業之侵。上願國祚興昌，帝圖安鎮，海宇即臻於康靜，黎民共樂於昇平，歲贍倉箱，物無疵癘，恩波所及，幽顯俱霑，各遂攸宜，咸得其所。臣等功圓六度，道證三便，谷隱寒棲，克登真果，上明天尊大慈之澤，下副臣等皈命之誠，謹啟以聞。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來午朝行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之七十一竟
　　道門科範大全集卷之七十二
　　道士修真謝罪儀
　　晚朝行道
　　法事陞壇如式。
　　各禮師存念如法。
　　宣衛靈咒。
　　五星高耀，瑞氣飛浮。元始集神，天地交周。玉符寶節，嘯命微幽。擲火揚威，奸凶無留。萬魔振伏，紛葩卻消。摧怪滅惡，道炁周流。神光照夜，陰翳俱收。萬神降格，扇景乘飈。掌生咸遂，惠遍神州，與道合真。
　　鳴法鼓二十四通。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，鐸龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今落景行道，謹奉為入意，其諸情悃，已錄奏聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與合壇眾官等，謹同誠上啟，三清上聖，十極高真，十方太上靈寶天尊，消愆滅罪天尊，大慈延壽天尊，長生保命天尊，九霄自然生神上帝，度人太皇，三十二天上帝，諸天天尊，諸天上帝，上清日月星斗河漢羣真，三官四聖，五師三省真君，九天天曹，諸位真君，歷代傳宗啟教諸大師真，雷霆神虎天醫諸司官將，太上諸階經籙中仙官將吏，天下名山洞府得道神仙，地府酆都大帝，幽陰聖眾，水府扶桑丹林大帝，浪苑真仙，人元五嶽五天聖帝，酆都地祇，合干元帥、太歲土火、溫司聖眾、州縣城隍主者，當境廟社神祇福庭土地真官，法壇諸司官將，四界直符功曹使者，醮筵主宰，合座威靈。恭望洪慈，洞回昭鑒。臣與眾等仰承聖澤，得被真風，披三洞之真文，奉九清之玉檢，晨興蠲潔，夕惕修持，蓋從受道之初，約以建功為本。再肅威儀於清夜，恭陳凡悃於紫宸，瞻望真斿，導迎景貺，將祈監盻，用副齋精，行道詞誠，謹當宣奏。
　　宣詞。
　　諦詳詞語，灼見誠情。諒叶真慈，必關聖監。正一道士某叨逢景運，獲仰真宗。荷聖主之洪恩，出家入道；沐天尊之慈澤，潔志修行。佩受靈文，禀修玄教，未造沖玄之妙，有虧習鍊之功，罪目易彰，福田難搆。用專誠而薦疑，庶引咎以自新，恭祓壇場，精嚴醮席。法三洞焚修之格，披十華朝會之儀，演暢法音，敷揚大範，莫不諸天齊到，五帝列言，賞錄功勤，克期通感。以今落景行道，請法眾等運玆初捻上香，願此香烟，騰空徑上，供養九品高真，十方上聖。臣等皈身、皈神、皈命，以是功德，上祝今上皇帝。伏願堯天廣覆，舜日增明。保生延不拔之基，五山鞏固；司命益無疆之壽，歷劫綿長。國安民豐，欣樂乎太平之世；臣忠子孝，敦睦乎大有之年。懈豸觸邪，屈軼指佞，慶雲呈瑞，景曜示祥。天威振犬羊之羣，五兵戰戢；土宇復關河之廣，九域同文。今故燒香，自皈依道尊大聖眾至真之德。得道之後，昇入無為，和與道合真。
　　以今落景行道，請法眾等運玆二捻上香，願此香烟，騰空徑上，供養九品高真，十方上聖。臣等皈身、皈神、皈命，以是功德，歸流道士某家，九玄滯識，七祖神儀，咸承浩蕩之恩，並證逍遙之果。丹臺絳闕，景侍玉皇，霞殿雲房，親朝大帝。聽天鈞而自得，吟大洞以忘機，惠被無涯，福資來裔。三師四友，俱陟仙階；九夜三途，咸登道果。今故燒香，自皈依經尊大聖眾至真之德。得道之後，昇入無形，和與道合真。
　　以今落景行道，請法眾等運玆三捻上香，願此香烟，騰空徑上，供養九品上仙，十方上聖。臣等皈身、皈神、皈命，以是功德，歸流道士某身中。伏願道性圓明，聖心開發。行運不逢於坎坷，相貌長新；流年永絕於凶衰，鬼神廕祐。喜怒不留於胸臆，精神內固於丹田。養浩如春，住世生身之難老；虛心契道，超凡入聖以長存。今故燒香，自皈依師尊大聖眾至真之德。得道之後，昇入無形，和與道合真。
　　懺方，命魔，步虛，三禮。
　　重稱法位。
　　具位臣某與合壇眾官等，謹重誠上啟，虛無自然元始天尊，太上大道君，太上老君，昊天玉皇上帝，勾陳天皇大帝，北極紫微上帝，承天效法后土皇地祇，道經師三寶天尊，上窮圓蓋之高真，下極方輿之主宰，醮筵列聖，一切真靈。恭望洪慈，洞回昭鑒。臣等伏聞混淪蕩蕩，變通莫得而為先；芒角明明，開闢於斯而是判。皇人筆傳於大梵，後聖總著於靈圖。大象聿成，洪源肇判。散精則開明三景，下鎮則敷落五篇。典誥旁流，淵微遠布，萬神敬聽，品物咸資。臣等生禀至愚，服膺上學，遵依玄教，對越上真。自禀命以修身，常飾躬而肄業。金文玉札，粗識於筌蹄；聖域仙階，莫窺乎影響。唯堅誠信，冀獲感通，真格敷陳，尊靈必降。道士某託身道域，切庇霄真，未能謝絕於塵寰，徒自沉迷於世網。叅經佩戒，雖加策勵之心；密行陰功，尚缺進修之力。機靈素昧，眾善弗臻，習氣未除，諸緣常染。細行分門於八百，未見指歸；威儀備列於三千，曾無精進。業根深固，道果難成。未登悟解之門，恐墮塵勞之障。今則首體投地，晨夕告天，稽按明科，嚴陳淨醮，經開玉笈，像禮金容，靈音振空洞之章，黎土集寶珠之眾。香傳七驛，達誠悃於虛皇；燈燦九微，破幽昏於夜壑。曲盡黑修之志，不違朝贊之勤。以格真靈，克諧昭應，萬神侍衛，三界監觀，奏簡玄都，列言丹陛。伏覬勅下三界，普告諸天，降福流恩，延生保命。智通玄悟，永息昏迷。厚祿遐齡，常居法廕。和平冤咎，消解災凶。五行無刑剋之殃，三景息照臨之會。上解璇璣天文宿曜十二分次之厄，下解山川嶽瀆九宮八卦分野之災，夙罪積愆，深殃重釁，前冤往債，故殺誤傷，三業六情，無邊過咎，自今懺謝，咸乞蕩除。上願帝道永安，洪基益茂，三光朗照，四序均調，包舜海以涵濡，廣堯曦而照燭。五風十雨，常滋物產之豐；八穀九蚕，大足農民之望。氣無繆盭，歲兔災氛，普及羣生，旁資九有，成承道果，俱契真乘，則上明天尊大慈之化，下副弟子謝罪之誠，謹啟以聞。
　　十二願。
　　復爐。
　　謹攝香官使者、左右龍虎君、侍香諸靈官，當令臣向來落景行道之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之七十二竟
　　道門科範大全集卷之七十三
　　道士修真謝罪儀
　　設醮行道
　　法事陞壇如式。
　　各禮師存念如法。
　　宣衛靈咒。
　　五星列照，煥明五方。水星郁災，木德致昌。熒惑消禍，太白辟兵。鎮星四□，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁。
　　鳴法鼓二十四通。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今設醮延真，燒香行道，謹奉為入意，其
　　諸情悃，已錄奉聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝御前。
　　請稱法位。
　　具位臣某與合壇眾官等，謹同誠上啟，三清上聖，十極高真，十方太上靈寶天尊，消愆滅罪天尊，大慈延壽天尊，長生保命天尊，九霄自然生神上帝，度人太皇，三十二天上帝，諸天天尊，諸天上帝，上清日月星斗河漢羣真，三官四聖，五師三省真君，九天天曹，諸位真君，歷代傳宗啟教諸大師真，雷霆神虎天醫諸司官將，太上諸階經籙中仙官將吏，天下名山洞府得道神仙，地府酆都大帝，幽陰聖眾，水府扶桑丹林大帝，閬苑真仙，人元五嶽五天聖帝，酆都地祇，諸司元帥、太歲土火、溫司聖眾、州縣城隍主者，當境廟社神祇，觀庭土地真官，法壇諸司官將，四界直符功曹使者，火池俵錢神吏，醮筵主宰，一切威靈。恭望洪慈，普回淵鑒。臣聞大道無象，握萬物於重霄；真宰何私，育群生於率土。繩愆紏繆，昭如影響之隨；福善禍淫，密若枹鼓之應。視之不見，感而遂通。臣等奉按沖科，恪修妙典，五節香浮於翠輦，裊裊飛輕；九微煙散於含光，煌煌慧炬。花開瓊蘂，果薦金盤。萬象澄清，雅奏步虛之韻；九門高敝，逼迎策景之儀。伏願紫炁浮空，虛光遠燭。九色之節，軿羅八景之中；十絕之旛，搖曳九霄之上。雲車風馬，鶴馭鸞驂，辭大有之妙庭，降人間之真館，愍羣生之有請，錄片善之不遺，亨于克誠，開以自見。臣與合壇官眾，下情無任，虔切至恭，祇迎鶴馭。
　　降聖，初獻，散花。
　　再稱法位。
　　具位臣某與合壇官眾等，謹重誠上啟，虛無自然元始天尊，太上大道君，太上老君，昊天玉皇上帝，勾陳天皇大帝，北極紫微大帝，承天效法后土皇地祇，諸天天尊，諸天上帝，醮筵兩班，合屬高真。伏望洪慈，洞回照鑒。臣聞日月星辰，在碧漢瑤空之上；仙靈主宰，居清虛林麓之間。或管攝於靈壇，或隱居於福地，或鎮一方之首，或為五土之尊，錄善惡之二書，舉功過之兩簿，故無私蹈，惟道是從。伏念臣等早簉真風，夙依道化，受法門之庥廕，寄琳館以安居，慚亡十善之因，何贊三清之惠。自從披戴，幾度光陰，未能感徹於神明，動有輕違於科戒。初勤末怠，有始無終，奉法心邪，慈仁不正，焚香失節，存念違言，慮三彭暗奏於愆辜，懼九府明書於罪目。今則輒傾丹悃，廣列香燈，請天界空界之羣真，延地府水府之眾聖，五嶽主宰，十洞靈官，願歆蘋藻之羞，錫以椿松之壽，先覬恩覃帝道，福及堯天，聖明與日月同輝，雨露共乾坤普潤，臣忠子孝，主聖父慈，干戈靜而四海來賓，法輪轉而九天垂化。五風十雨，高躋湯禹之年；海晏河清，式協羲軒之化。臣等叨承師訓，繆處職司，凡有皈投，理宜關奏，況奉詞旨，敢不上聞。
　　宣詞。
　　詞旨具宣，情誠懇切。披陳肝膽，傾寫肺心，冀伸臣子之衷，庶謝謙躬之分。伏乞虛皇上聖，穹昊高真，咸賜威光，同垂盻響。然願道士某名書上善，命保長生，陰功累積於三千，靈藥克成於九地。紫文絳簡，鎸題久視之年；丹策青編，注上無窮之筭。仙曹紀籍，鬼錄除名。八景靈書，得煉炁修真之術；五文玉篆，獲飛騰沖舉之因。道行日隆，靈根頓悟。金木水火之厄，永不侵傷；青黃赤白之災，長希解免。其或五行否泰，三命迍邅，厄會相仍，衰危造次，今生過咎，前世餘殃，仰希含照之恩，咸賜赦原之惠。次乞先師煉度，宗派超升，離生死之苦門，證逍遙之道岸，同宗法屬，學道門人，俱霑浩浩之恩，克協生生之慶。臣某等下情無任，再拜，酒陳亞獻。
　　舉散花。
　　重稱法位。
　　具位臣某與合壇官眾等，謹重誠上啟，虛無自然元始天尊，太上大道君，太上老君，昊天玉皇上帝，勾陳天皇大帝，北極紫微大帝，承天效法后土皇地祇，諸天天尊，諸天上帝，上窮圓蓋之高真，下極方輿之主宰，有靈有聖，今古師宗，醮筵兩班，合屬羣真。恭望洪慈，洞回淵格。臣聞虛無自然，乃三清之妙統；南極司錄，寔九府之總權。掌吉凶禍福之文，判長短死生之命，功則添而過還滅，善既錄而惡必除，故無阿黨之門，難用苟求之事。切念臣等下元脆質，三惑凡軀，雖承師匠之緣，指諭升騰之路。其奈靈文寶法，七百載而一傳；鳳篆龜圖，六甲周而一遇。非人不授，非道不傳。渺渺清虛，迢迢紫府，總得長生之路，應無短折之人。仰賴一志大乘，棄捐三惑，去離愛纏之網，咸除煩惱之緣。自然道合三生，人全得一，守身神而養壽，斥尸鬼以全齡。玄象難尋，有為未捨，猶寄神仙之宇，尚居塵濁之間。道寡變通，習疏隱顯，性昏迷於至理，行不到於幽微。返致三災，來侵四大，按天師謝罪之式，建靈寶告真之壇。仰叩玄關，聿陳丹悃。伏願三官玉籍，赦違經破戒之愆；五帝瓊篇，釋故作誤違之罪。然後功德山之法水，洗滌塵泥；智慧林之真風，昭甦朽木。破寃力士，保全持戒之身；護法神王，匡佑修行之士。門人十哲，徒弟四科，悟三教之玄微，睹眾真之戶牖。所冀真庭隆盛，四海欽崇，感至聖之親遊，傳無為之妙訣。重念臣等在法門之日淺，或求師之未深，不知教法之宗，罕識威儀之理。遂致為人作福，多無立應之功；依教行持，鮮有感通之效。切慮四司撿罪，上帝言非，以今皈命首陳，願希恩宥。更冀祈求感格，教法廣被於十方；禮念朝真，經誥普宣於四遠。人天敬仰，壇信清芳，皆霑潤澤之恩，盡獲庬鴻之福。臣等無任再三皈命懇請之至，酒陳終獻。
　　散花。
　　具位臣某，謹重誠上啟，上謝九清十極，萬聖千真，醮筵感降，一切真靈。臣等伏聞聖真遐邈，妙隱玄中之玄；道境高虛，端居象外之象。仗薰芳而按景，惟至懇以達神，元造無私，洞回昭鑒。臣等廣陳香炷，仰叩真仙，自揣行藏，多生遭遇，處履吾皇之化，宣揚大道之風，福贊人天，溥資存沒，身披羽服，足履星壇，已逾十載之榮，早忝百生之幸。自恨三關未靜，一性猶昏。眼前之五欲六情，安能暫捨；身中之三災九厄，寧不慚來。又慮學昧神明，情昏寶訣，難認忘筌之理，豈明脫識之門，晨夕忖思，將何首露。是以虔依科律，封奏心詞，度已往之愆辜，解未來之厄會。伏願洪慈廣布，錫雨露之深恩；浩福遐覃，贊山河之惠澤。青龍白虎，常施庇佑之功；皓鶴玄龜，克協年齡之慶。又慮瞻星望聖觸非常，身著異衣口談道，六賊而尤甚，食五味以仍多，不敬師尊，輕違天地，攀緣妄起，損害含生。願憑香火之功，俱獲消禳之路，所冀靈關朗照，慧性高明，得長生久視之書，悟大藥金丹之術。先師法屬，祖識宗親，盡離幽暗之鄉，俱入光明之界。飛潜蠢動，有識含生，普賴道慈，並躋壽域。臣等凝瞻法從，結想太空，極恨塵波，難留聖躅。臣等下情不勝攀戀之至，謹稽首奉送。
　　送聖，化財。
　　向來，回向。
　　道門科範大全集卷之七十三竟
　　道門科範大全集卷之七十四
　　道士修真謝罪十方懺儀
　　東方懺謝不能知道之罪
　　眾等伏聞木生於三，得成形於天地；帝出乎震，育萬物於屯蒙。青龍司歲籥之先，北斗轉天關之始，少陽所蒞，盛德難名。今謹有佩籙道士某等，
　　夙代清修，今生慶會，感師恩而畀付，依教法以操持。尚慚根器淺微，靈源障塞。行道而不能知道，未嘗觀空；養形而不能忘形，動皆執相。或馳說而自滿自圓，或聞道而若存若亡。富貴貧賤之間，不能齊物；喜怒好惡之觸，必致焚和。何以混天人之同塗，了生死之一致，負上聖獎成之大德，違玄師化度之格言，結罪目於三官，落仙名於五帝。敬伸懺謝，仰勾恩憐，謹齎香花法信供養之儀，至心皈命東方無極太上靈寶天尊，九炁天君，東鄉神仙，諸靈官。仰惟上德好生，至仁利物，青書宥過，東華定仙，開虛無自然之心，授太一含真之道。匪遲匪疾，綿永永而不窮；無門無旁，洞皇皇之四達。化天下回心而嚮道，均聖人一視以同仁。得道之後，昇入無形，和與道合真。
　　南方懺謝不能為國報恩之罪
　　眾等伏聞虛中作離，萬物相見而長養；次二日火，大人繼明而照臨。交於木而化育生靈，資於水而陶鑄品彙，至士所禀，大功克成。今謹有佩籙道士某等，生處中華，身陶聖化，惟皇在御，聽民所歸。俾承清淨之風，有補聖明之化。而以棲遲苟活，休息自安，無懷道抱德之實以化人，乏還淳返素之用而復古，飾人間之禮樂，希世上之功名，空叨水土之恩，濫處簪裳之列。南官仙籍，無梵行之可書；衡嶽陰曹，記愆尤之無數。惟聖人南面而聽治，惟國家盛德以御天，既請命於蒼穹，敢歸心於分野。謹齎香花法信供養之儀，至心歸命南方無極太上靈寶天尊，三炁天君，南鄉神仙，諸靈官。仰惟盛德在火，聖人嚮明，享壽考於萬民，綿本支於百世。次願佩籙道士某等，六司宥過，三炁流光。在藏為心以虛，受人而神應常靜；於時為夏納陰，居內而火亦不流。俾能抱一而守中，庶可長生而度世。得道之後，昇入無形，和與道合真。
　　西方懺謝不能補報祖先父母之罪
　　眾等伏聞嚴凝而義，物咸賴以西成；尊正而和，民率歸於兌說。先肅殺而輔大化，後靜退而表少陰。順天應人，剛中柔外。今謹有佩籙道士某等，世薰善念，身黍玄司，感父母之生成，荷祖宗之積累。而未閑禁戒，多昧禀修，八節不進於表章，五臘不嚴於祭祀。纔分形器，生生皆自於親恩；雖隔古今，世世有虧於子職。顧父母慈而無憾，惟天地公而無私。自作之孽難逃，不孝之愆無赦，敢忘悔艾，恭致首陳，馳誠於七寶金門，注想於西那玉國，乃上智問報恩之境，依元尊嘗說法之宮。謹資香花法信供養之儀，至心歸命西方無極太上靈寶天尊，七炁天君，西鄉神仙，諸靈官。仰惟金光下燭，玉簡昭回，祖先俱沐於昇遷，父母各增於殊勝。次願佩籙道士某等，西龜授道，謁仙母而鍊甲庚；金虎居離，交真龍而入戊己。無暴其氣而真元自守，不勞乎神而壽命無期，魔試不侵，心源自定。得道之後，昇入無形，和與道合真。
　　北方懺謝不報師恩之罪
　　眾等伏聞太極未分，含三才而混沌；五行既判，因一炁以循環。陽伏於內而萬物藏，辰居其所而眾星拱，樞機造化，主宰生靈。今謹有佩籙道士某等，識匪生知，理難自得，獲處道家之列，率由師匠之恩。始自訓提，知孝悌忠信之大本；迄于傳度，指虛無清淨之真乘。德參天地之高，恩踰父母之大。而以尊承素昧，給養有虧，負摳衣授道之恩，違歃血引盟之誓，泄機微於塵世，傳道祕於非人。至於遇禍以招殃，尚復怨師而咎道，想罪書於九府，恐身謝於三官，謂迎師則北面以尊崇，故謝過望坎宮而懇請。謹齎香花法信供養之儀，至心歸命北方無極太上靈寶天尊，五炁天君，北鄉神仙，諸靈官。仰惟北辰掌握於仙名，壁宿主張於道術。宗師傳度，永隆弘教之心；保舉監盟，益務成人之美。無師不度，有翼必飛，俱詣功行之圖，共證昇仙之果。得道之後，昇入無形，和與道合真。
　　東北方懺謝行教宣科不精不法之罪
　　眾等伏聞神功不宰，為天地之始終；妙本自然，運陰陽之動止。伸其轉物之手，授以出震之龍，變化有常，推移不武。今謹有佩籙道士某等，本太上之子，為道家者流，未能隱谷以存神，約以居而演教。而以誠心易散，妙法難精，宣科而條理乖張，臨事而威儀跛倚，想法亂而六魔相笑，存思缺而萬神不居。願力么微，幽明無所依賴；性情撓亂，天人難以感通。不能契聖以契凡，孰為成物而成務。恐黑書之紀過，憂仙籍之斷功，苟慢自陳，必貽陰譴。謹齎香花拷信供養之儀，至心歸命東北方無極太上靈寶天尊，梵炁天君，東北方神仙，諸靈官。仰惟申敕四司，告聞九府，復功行於銖積寸累，赦過尤而霧捲雲披。驛意傳言，感應聲而上徹；升章謁款，俾隨願以克諧。然後抗志雲阿，棲身山洞，得逍遙於一世之上，息輪轉於三界之中。得道之後，昇入無形，和與道合真。
　　東南方懺謝不嚴敬奉經戒籙錄之罪
　　眾等伏聞元化裁形，必有主張之者；靈風煦物，皇司命令之權。齊乎巽而振美盛明，輔以箕而歙揚鼓舞，大德至隱，百姓何知。今謹有佩籙道士某等，挺質凡胎，棲身道廕。優遊琳宇，或不謹於焚修；左右洞章，或不嚴於敬重。佩籙而踰階越次，持齋而廢日亂時。官將吏兵，三會而不言功賞；衣冠劍履，常居而多見混淆。道力寡淺，而尸鬼交攻；戒行細微，而威神不護。通經而駁雜本旨，小智自私；行教而□襲浮辭，大淳未至。所以奉天而事無響應，違科而罪與生俱。用陳懺謝之儀，以冀赦原之澤。謹齎香花法信供養之儀，至心歸命東南方無極太上靈寶天尊，梵炁天君，東南鄉神仙，諸靈官。仰冀聖慈赦宥，靈澤漸陶。雷動風馳，散愆尤之紛委；清淵雲潤，沃念慮之恭莊。使保全性命之真，遂和同天人之際。隨符仙從，護法靈官，錄顯績之服勞，計仙真之保奏。得道之後，昇入無形，和與道合真。
　　西南方懺謝不能虛己接物之罪
　　眾等伏聞承天至順，配剛健以成形；行地無疆，擴含弘而役物。陰功莫大，厚德難名。今謹有佩籙道士某等，禀秀五行，獨靈萬物，均有生於塵世，幸入道於玄門，益宜自化以修心，庶可虛含而接物。自以不能御氣，動必縱情，不和其心而與物交爭，不順其身而與世相忤，無一德而為常安之術，合兩怒則多溢惡之言，護短而己不自知，歛怨而人豈無憾，繆於心而傷和氣，溺於言而污法身，與人並立而無以化人，偽道養形而未能造道。敢昧自欺之過，以貽天降之殃，敬負罪以首陳，誓責躬而悛改。謹齎香花法信供養之儀，至心歸命西南方無極太上靈寶天尊，梵炁天君，西南鄉神仙，諸靈官。仰惟坤儀至信，地道流謙，願分厚德載物之休光，使有常善救人之功用。虛明道性，一順逆以和融；粹熟心聲，謹樞機而安定。福將自至，禍莫由生，更祈不動之仁，盡赦從前之罪。得道之後，昇入無形，和與道合真。
　　西北方懺謝法天象地履斗驅神之罪
　　眾等伏聞太極含三，兩儀判而定位；乾元用九，萬物睹而流形。得一氣以貞純，御飛龍而不息，發揮入卦，保合太和。今謹有佩籙道士某等，宅志希夷，遊心浩素，內存神而鍊道，外行教以化人。雖科法之具存，豈凡庸之是任。重以形神至濁，道行無聞，攢星斗於峨冠，飾雲霞於羽服。躡魁罡於履屐之下，地穢人凡；驅神鬼於掌握之中，功微德薄。踐八卦之文於壇墠，降十方之氣於身田。或養胎息於三元，暗竊陰陽之氣；或鍊內丹於九轉，高奔日月之光。素非仙相之人，冒學聖功之道。無非僭越，有犯光靈，敬伸懺謝之誠，以這譴尤之責。謹齎香花法信供養之儀，至心歸命西北方無極太上靈寶天尊，梵炁天君，西北鄉神仙，諸靈官。仰惟乾元至健，天道弗違。錫以純陽，為換塵凡之胎骨；示其要道，使知仙化之根元。四體安和，百神鎮守，庶精修於上法，得無愧於前功。得道之後，昇入無形，和與道合真。
　　上方懺謝歷世不知覆載冒犯三光之罪
　　眾等伏聞梵炁彌羅，上極虛無之界；元綱流演，化開萬億之天。洪惟至道之尊，統御自然之化，神功不宰，浩劫長存。今謹有佩籙道士某等，自無始以來，至有形之後。一靈凋喪，莫還五太之淳；六賊沉迷，自致三生之業。曾超於慾界色界之內，復墮輪迴；嘗修於小乘中乘之因，自生退轉。或居中土而本原不返，或處殊方而聲教無聞。大乘之道果難成，三界之業輪易轉。戴天履地，負陰抱陽，莫酬覆燾之恩，動有乖張之罪。四序寒暄之愆武，嗟怨天時；三辰經緯之昭明，犯衝光景。逆數千生之罪，貫盈萬種之愆。從此自新，願垂肆赦。謹齎香花法信供養之儀，至心歸命上方無極太上靈寶天尊，三十六天帝君，玉京仙都，紫微金闕，三清三界，梵炁天君，上鄉神仙，諸靈官。仰冀大道宣慈，高真垂憫，下十方之世界，赦萬劫之愆尤。紫微太微，催促舉仙之運；南斗北斗，解消臨命之災。元精滿於泥丸，真炁凝於靈府，神明來舍，臟腑清凉，慧性高明，福緣殊勝，得至人之降接，指道學之玄微，回化有情，同登無漏。得道之後，昇入無形，和與道合真。
　　下方懺謝害物傷生之罪
　　眾等伏聞大方無隅，擴八絃而厚載；元形統地，含萬物以化生。惟后土之司權，分百靈之受事。不言而信，得一以寧。今謹有佩籙道士某等，有生於混沌之初，失道於洪荒之後。仁義禮智，與大偽之并出；賢愚善惡，禀天性之自然。率為棄本之人，動有貪生之過。資萬物而致養，不知覆載之恩；縱一己而自安，不念飢寒之者。極口腹之欲而恣傷生類，侈服用之美而枉害成形。莫知反身，習為常性。五嶽四瀆之府，罪目紛紜；酆都泉曲之司，黑書委積。幸今世潛身於道廕，盡千生訟過於玄司，誓修未來，庶臻無咎。謹齎香花法信供養之儀，至心歸命下方無極太上靈寶天尊，高皇九土，十二仙真，后土太靈，四瀆五嶽，下方世界，一切神仙，諸靈官。伏願眾靈赴感，厚德有容，敷在宥之渥恩，赦無邊之深過，圓融善念，發開惠源。靜重柔和，咸與物而無礙；虛無清淨，早證道以長生。上窮碧落之高，下極黃泉之杳，人皆反本，物咸遂生。得道之後，昇入無形，和與道合真。
　　道門科範大全集卷之七十四竟
　　道門科範大全集卷之七十五
　　廣成先生杜光庭刪定
　　上清昇化仙度遷神道場儀
　　此儀用黃籙修真十戒，用明真宿啟儀，乃五鍊生尸古儀。宿啟也，所以有遷拔、滅度之魂之句。萬福天師著《同學行道儀》，始自疾苦，至于終亡，皆須懺謝、救拔、解災、悔過。且夫修道昇仙，非師不度；超凡證聖，非友不成。師猶父母也，同學為兄弟也，得不敬孝友愛，承順和悅，以遵其教乎？師資同學，既離親戚，棲庇山林，骨肉遠矣，親愛疏矣，一旦有疾，惟門人同學為其選備方藥，營修藥飲以療之。其或修短有常，奄從淪化，即當誦經行道，拜章上表，懺罪謝愆，以相遷度。生死道義，惟此為先。師友淪沒，弟子同學皆當齊集，以高德者為法師，其餘依位次第，沐浴更衣，可設壇出官，關啟行事。疾厄危切，亡歿極傷，應急就修，不須宿啟，各在依位，主其職司爾。其事若宿啟，即依常法。
　　清旦行道
　　法事陞壇如式。
　　各禮師存念如法。
　　宣衛靈咒。
　　金真錄霞，煥映三天。飛雲丹霄，諸天控輪。晨暉啟旦，陰翳俱捐。九微震空，五星回旋。萬天感應，自然妙玄。杳冥散佈，分形百千。玄珠光耀，瑞降壇乾。幽明蒙惠，灌鍊金泉。魔王恐懼，合景三田，與道合真。
　　鳴法鼓二十四通。
　　無上三天玄元始三炁，太上道君太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今清旦，燒香行道，謹奉為入意，其諸情悃，已錄奏聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝、東極救苦青玄上帝御前。
　　請稱法位。
　　具位臣某與合壇官眾等，謹同誠上啟，虛無自然元始天尊，太上大道君，太上老君，昊天玉皇上帝，勾陳天皇大帝，北極紫微大帝，南極注生上帝，東極救苦青玄上帝，承天效法后土皇地祇，十方太上靈寶天尊，諸天天尊，諸天上帝，上清日月星斗河漢羣真，三官四聖，五師三省真君，九天天曹，諸位真君，歷代傳宗啟教諸大師真，雷霆神虎大醫諸司官將，太上諸階經籙中仙官吏兵，天下名山洞府得道神仙，地府酆都大帝，幽陰聖眾，水府扶桑大帝，閬苑真仙，人元五嶽五天聖帝，酆都地祇，諸司元帥、太歲土火、瘟司聖眾、州縣城隍之神，當境廟社神祇，觀庭土地真官，法壇諸司官將，三界提魂攝魄神吏，四界直符功曹使者，謄奏俵錢神吏，醮筵主宰，一切真仙。恭望洪慈，洞回昭鑒。臣等微生賤質，謬預法流，早契神期，奉遵玄祕。未能超形物外，隱影林巒，服道思玄，研習要妙。但人間修尚，以香火為功，濟拔幽塗，超昇上境，受法之日，約當奉行，救度人天，宣洪道德，況奉詞旨，敢不上聞。
　　宣詞。
　　按如詞旨，情深追慕。臣等謹為共相携率，依按典儀，歸命十方，冥祈三寶，修齋行道，請命祈哀。伏願至道垂慈，哀原羣品，陰罪陽過，咸乞消除。使進品仙都，升神上境，式彰洪濟，少副哀鳴。以今清旦行道，請法眾等運玆初捻上香，願此香烟，騰空徑上，供養太上三尊，臣等至心皈身、皈神、皈命，以是功德，歸流宗祧先聖，社稷尊靈，控御晨霞，宴遊霄極，旁敷德澤，蕃大本支。皇帝聖壽延長，明齊二景；仁風淳厚，德邁三宗。民俗阜安，兵戈偃戢。今故燒香，自皈依道尊大聖眾至真之德。得道之後，昇入無形，和與道合真。
　　以今清旦行道，請法眾等運玆二捻上香，願此香烟，騰空徑上，供養大道尊經。臣等至心皈身、皈神、皈命，以是功德，歸流仙化某，洎三師玄祖，法俗先亡。伏願遊神紫極，鎛質廣寒，逍遙碧落之庭，縱適三清之境，消除塚訟，庇佑門徒。今故燒香，自皈依經尊大聖眾至真之德。得道之後，昇入無形，和與道合真。
　　以今清旦行道，請法眾等運玆三捻上香，願此香烟，騰空徑上，供養太上三師。臣等至心皈身、皈神、皈命，以是功德，歸流弟子某。伏願道業日新，智燈無量，心開意解，體悟自然，學道成真，名題青籙，觀宇肅靜，大小咸寧。今故燒香，自歸依師尊大聖眾至真之德。得道之後，昇入無形，和與道合真。
　　懺方，命魔，步虛，三禮。
　　重稱法位。
　　具位臣某與合壇官眾等，謹重誠上啟，虛無自然元始天尊，太上大道君，太上老君，昊天玉皇上帝，勾陳天皇大帝，北極紫微上帝，南極注生大帝，東極救苦青玄上帝，承天效法后土皇地祇，上窮圓蓋之高真，下極方輿之主宰，有靈有聖，今古師宗，醮筵主宰，合屬真仙。恭望洪慈，洞回昭格。臣等育質三光，造形九炁，凡胎尸穢，漏質庸虛，宿慶彌綸，玆逢道運。幸生聖代，蚤佩黃裳，沐大宥之垂休，睹真經之輔世，叨逢祕檢，繆奉丹盟，不揆凡材，輒居法任，科文肄業，香火傾心，為己及人，祈恩請福。今有弟子某，奉為仙化本師某，早從師範，宗奉仙真，香火雖嚴，形神未鍊，靈根不固，天運有終，歸身太陰，託形幽夜。切恐平生舉動，悮犯真科，抵觸神明，冒干天地，違越禁忌，搆此凶衰。又恐六甲五行、九宮八卦，互為刑剋，莫遂考終。又恐先世流殃，惡人咒詛，宿冤往債，結釁所成，伏連傳尸，新故延染。考氣注訟，侵逼魂神。魍魎邪精，乘為夭害。遷化以後，超度無由。恐識滯鬼羣，殃延見在。是敢修齋行道，歸命至真，仰乞大慈，特垂惠澤，開釋幽對，超度先師，馭日紫霄，乘雲丹殿，北辭長夜，南上絳宮，演三洞之靈文，為太平之教主，圓光附體，洞照太空，導引世人，永超長夜。所冀邊疆靜息，風雨均調，聖祚延長，皇圖永固。弟子某等道念增進，心識光明，速登玄解之鄉，永作人天之庇。先師超度，塚宅鎮安，境界龍神，宮庭土地，遷陞階品，佑護生靈，下窮幽漠之鄉，俱被清升之澤。上明天尊大慈之化，下副臣等祈向之誠，謹啟以聞。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來清旦行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝、東極救苦青玄上帝御前。
　　出堂頌。
　　出戶。
　　道門科範大全集卷之七十五竟
　　道門科範大全集卷之七十六
　　上清昇化仙度遷神道場儀
　　臨午行道
　　陞壇如式。
　　各禮師存念如法。
　　宣衛靈咒。
　　謠歌空洞，帝君存壇。五帝校錄，受符三官。備衛四門，束魔去奸。流鈴擲火，陰穢焚殘。身佩金書，鍊液芝顏。玄靈受合，心動三關。騎獅跨鶴，控龍乘鸞。萬星守舍，千魔不干。道炁長存，萬仙悉安，與道合真。
　　鳴法鼓二十四通。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴莊顯服，冠帶垂纓，關啟玄壇土地，方域神真。臣今臨午行道，謹奉為入意，其諸情悃，已錄奏聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝、束極救苦青玄上帝御前。
　　請稱法位。
　　具位臣某與合壇官眾等，謹同誠上啟，虛無自然元始天尊，太上大道君，太上老君，昊天玉皇上帝，勾陳天皇大帝，北極紫微上帝，南極注生大帝，東極救苦青玄上帝，承天效法后土皇地祇，十方太上靈寶天尊，諸天天尊，諸天上帝，上清日月星斗河漢羣真，三官四聖，五師三省真君，九天天曹，諸位真君，歷代傳宗啟教諸大師真，雷霆神虎天醫諸司官將，太上諸階經籙中仙官將吏，天下名山洞府得道神仙，地府酆都大帝，幽陰聖眾，水府扶桑大帝，閬苑真仙，人元五嶽五天聖帝，酆都地祇，合干元帥、太歲土火、溫司聖眾、州縣城隍之神，當境廟社神祇，福庭土地真官，法壇諸司官將，三界提魂攝魄神吏，四界直符功曹使者，謄奏俵錢神吏，醮筵主宰，一切真仙。恭望洪慈，洞垂昭鑒。臣等擢形中土，禀質常倫，宿福所鍾，遭逢道運，得以凡賤，參奉正真，鍊氣凝神，動虧真寂，遊心屬想，未契玄虛。今有弟子某師弟相依，皆資昔會，恩均覆載，分等生成，仙化昇沉，自宜薦舉，事存明誥，敢奉丹誠，瀝懇玄津，冥祈景佑。今奉詞旨，敢不上聞。
　　宣詞。
　　按如詞言，誠深追慕。弟子某以仙化本師某，昔禀玄猷，棲神道域，而善功未著，仙扎無名，脩短有期，奄從常數，追傷痛悼，彌切誠祈，虔備壇場，奉修齋直。臣等謹為考諸儀訓，廣作津梁，俾玆滅度之魂，出彼輪迴之域。以今臨午行道，請法眾等運玆初捻上香，願此香烟，騰空徑上，供養大道三尊。臣等至心皈身、皈神、皈命，以是功德，上祝皇帝萬壽，宗社隆昌，祚曆遐長，寰區清晏。三師九祖，天下人民，玄貺所覃，並登真道。今故燒香，自皈依道尊大聖眾至真之德。得道之後，昇入無形，和與道合真。
　　以今臨午行道，請法眾等運玆二捻上香，願此香烟，騰空徑上，供養太上尊經。臣等至心皈身、皈神、皈命，以是功德，歸流仙化道士某，消釋罪尤，解除過謫，出九幽之府，離五苦之庭，輪轉受生，常承福果，終得仙道，長樂無為，遐及幽沉，溥該動植，九圍之內，庶類之中，賴此鴻休，成臻道化。今故燒香，自皈依經尊大聖眾至真之德。得道之後，昇入無形，和與道合真。
　　以今臨午行道，請法眾等運玆三捻上香，願此香烟，騰空徑上，供養太上三師。臣等至心皈身、皈神、皈命，以是功德，歸流弟子某等，真炁潛資，至人降接，內凝沖素，外卻凶邪，北宮續易盡之年，南府注長生之籍，寃仇銷解，債訟和平，九族親姻，普天民庶，幽明動植，巨福均霑。今故燒香，自皈依師尊大聖眾至真之德。得道之後，昇入無形，和與道合真。
　　懺方，命魔，步虛，三禮。
　　重稱法位。
　　具位臣某與合壇官眾等，謹重誠上啟，虛無自然元始天尊，太上大道君，太上老君，昊天玉皇上帝，勾陳天皇大帝，北極紫微大帝，南極注生大帝，東極救苦青玄上帝，承天效法后土皇地祇，上窮圓蓋之高真，下極方輿之王宰，有靈有聖，今古師宗，醮筵列班，一切真仙。恭望洪慈，洞回淵鑒。臣等幸以福緣，得參真化。仙經祕篆，早遂禀修。竊按真經，深明旨教，師恩至重，義等天親，生化轉輪，當嚴薦奉。今有祈向，敢不謄聞。弟子某伏為仙化本師某，往以善因，獲叅真品，佩奉高妙，宗仰正真。而仙品未充，塵勞未靜，遽纏疾厄，遂至淪亡。雖常數之有終，由後人之貽釁，追悔莫及，荼毒難任，深憂積集之愆，尚累超昇之便，欲求懺悔，以福幽明。弟子某等伏自積劫以來，受生之後，上悖君父，不孝尊親，就偽棄真，背師欺友。或殺生殘忍，牋害無辜，妬始賢良，輕浚親屬；或噉食物命，咀嚼葷辛，竊弄寶經，評論仙聖，忽略四大，穢慢三光，咒詛神明，自欺形影；或妄傳經教，輕泄天書，不合典儀，犯干天憲；或愛人信，施用不公，榮潤己身，支贍親黨；或破齋毀戒，有犯玄科，下負人倫，上違經籙，名書黑簿，功落青編，惡至滅身，禍延師表。冥冥長夜，精爽何之。非自首陳，何能升濟。以今修齋行道，悔過知非，存歿罪愆，咸希除蕩。伏願至真大道，無上眾尊，告下酆都岱宗二十七獄，陰陽水火百二十曹，削除七世以來生死罪對，得居寬縱，放赦形魂，託生中華，受氣智慧，宗奉玄科，振揚法音，為人天師，證虛無道。次願帝王萬壽，臣佐一心，四海同文，八絃共軌，三塗六趣，九夜重冥，睹見光明，免諸罪惱。蝖飛蠢動，率土普天，同賴洪恩，咸升福岸。上明天尊大慈之澤，下副臣等懺謝之誠，謹啟以聞。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來臨午行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍蘭烟，傳臣向來所啟之誠，速達徑御太上無極大道、昊天玉皇上帝、東極救苦青玄上帝御前。
　　出堂頌。
　　出戶。
　　道門科範大全集卷之七十六竟
　　道門科範大全集卷之七十七
　　上清昇化仙度遷神道場儀
　　晚朝行道
　　法事陞壇如式。
　　各禮師存念如法。
　　宣衛靈咒。
　　神光朗耀，瑞氣雨旋。箕斗映輝，芝宇晏然。玉眸含真，寶壇純乾。變夜作晝，回子午前。太華流珠，丹鳳飛玄。息魔滅奸，高步祥煙。天真普集，齊到帝前，與道合真。
　　鳴法鼓二十四通。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴莊顯服，冠帶垂纓，關啟玄壇土地，方域神真。臣今落景行道，謹奉為入意，其諸情悃，已錄奏聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天玉皇上帝、束極救苦青玄上帝御前。
　　請稱法位。
　　具位臣某與合壇官眾等，謹同誠上啟，虛無自然元始天尊，太上大道君，太上老君，昊天玉皇上帝，勾陳天皇大帝，北極紫微大帝，南極注生上帝，東極救苦青玄上帝，承天效法后土皇地祇，十方太上靈寶天尊，諸天天尊，諸天上帝，上清日月星斗河漢群真，三官四聖，五師三省真君，九天天曹，諸位真君，歷代傳宗啟教諸大師真，雷霆神虎天醫諸司官將，太上諸階經籙中仙官將吏，天下名山洞府得道神仙，地府酆都大帝，幽陰聖眾，水府扶桑大帝，閬苑真仙，人元五嶽五天聖帝，酆都地祇，合干元帥、太歲土火、溫司聖眾、州縣城隍之神，當境廟社神祇，福庭土地真官，法壇諸司官將，三界提魂攝魄神吏，四界直符功曹使者，謄奏俵錢神吏，醮筵主宰，合座真仙。恭望洪慈，洞垂淵鑒。臣等宿荷玄恩，禀以正氣，歸依道化，參習真風，祕訣真文，靈科妙典，得諧披盻，天澤弘深。而弟子某以師匠之親，昔緣運會，道科所重，真訓所先，生死降升，更相度脫。今奉詞旨，敢不上聞。
　　宣詞。
　　按如詞言，誠深追慕。竊慮先師奄從仙化，神識何之，光景奔流，音容遼絕。向以生長濁俗，栖息玄門，功行未圓，修持多曠，難超道域，尚阻幽途，身謝三官，受嬰眾苦，緬惟幽夜，悲痛寔深。臣等輒按典儀，謹相携率，遵承科範，宗奉正真。仰憑開度之恩，願報生成之力。精嚴香火，冀表梯航。滌慮冥心，虔修齋直。以今落景行道，請法眾等運玆初捻上香，願此香烟，騰空徑上，供養太上三尊。臣等皈身、皈神、皈命，以是功德，歸流宗祧社稷，列聖尊靈，浮灝氣於九清，駕卿雲於八極，垂休介福，保國寧人。皇帝北極延祥，南山等祚，寰瀛康泰，中外輯和，朝有賢良，野無遺逸，萬方順化，同契無為。今故燒香，自皈依經尊大聖眾至真之德。得道之後，昇入無形，和與道合真。
　　以今落景行道，請法眾等運玆二捻上香，願此香烟，騰空徑上，供養太上尊經。臣等皈身、皈神、皈命，以是功德，上資先師某。伏願真乘導衛，至聖保持，浴神流火之庭，鍊魄洞陽之境，參真玉闕，受號珠宮，贊大道之慈風，啟群生之慧路。及九玄七祖，經籍度師，保舉監盟，山棲同志，俱霑勝澤，并陟真階。今故燒香，自皈依經尊大聖眾至真之德。得道之後，昇入無形，和與道合真。
　　以今落景，陞壇行道，請法眾等運玆三捻上香，願此香烟，騰空徑上，供養太上三師。臣等皈身、皈神、皈命，以是功德，歸流弟子某家，億曾萬祖，親緣眷屬，普及幽明，存者承福祐之資，歿者獲昇遷之澤。洎乎周天八極，動植含靈，九夜三途，遊魂滯魄，荷太上宣慈之貺，沐天真濟拔之恩，克遂逍遙，永荷貞吉。今故燒香，自皈依師尊大聖眾至真之德。得道之後，昇入無形，和與道合真。
　　懺方。東青西素南丹北冥三時通用。
　　臣等伏聞至道玄通，隨機赴感。天尊廣濟，應念垂慈。悔謝則三業消清，懺除則九泉開泰。臣等以今轉經行道，歸命十方無極太上靈寶天尊，三光五嶽，三河四海，三十六部尊經。奉為弟子某以先師某謝絕世塵，遷升真路。仰慮前緣往劫，此世以來，行教立功，宣科濟俗，違越禁戒，負犯幽明，傳法修身，逾真忤聖。後學爽金繒之信，師資罹輕泄之辜，功過相因，愆尤未解，因今懺悔，成乞蕩除。伏願上聖弘慈，至真玄鑒，告盟三界，敕勒四司，五帝開恩，三官赦罪，地無報對，水絕盟言，永出輪迴，克昇長樂，刊功帝簡，垂祐法門。六道三塗，同臻勝善，禍沉九夜，福起十方。率土普天，咸登壽域。得道之後，昇入無形，和與道合真。
　　步虛，三禮。
　　重稱法位。
　　具位臣等與合壇官眾等，謹重誠上啟，祖師三清玉帝，昊天玉皇上帝，十方三界，一切真靈。恭望洪慈，普回昭鑒。臣等夙荷玄休，早依道化，參修大法，佐國度人。緬惟禀奉之初，實自師資之力。而跡隨塵染，身遠林泉，乏棲神養素之功，虧利物濟時之效，感通誠寡，憂惕常深。弟子某竊惟先師某開濟恩深，師尊義重，幽明有隔，親奉無階，惟罄齋誠，仰伸崇薦。伏慮粵從曩劫，以洎此身，生化以來，功過參積。或含慈拯物，演教度人，違負經科，冒犯禁戒；或施行道法，抑徇人情，乘勢愛憎，妄生嫌恨；或興修觀宇，遏水穿山，驚駭龍神，損伐林木，彼成此廢，功立過生；或傳法授經，不依年限，慈能累道，善必成非，五帝四司，未蒙原赦，三官九府，猶擊罪名，拘閉幽關，無由遷拔。以今修齋行道，謝過希恩，無量罪條，將希原宥。伏願三尊大聖，應感真靈，降罔極之恩，赦無涯之咎，事無巨細，咸乞蕩除。即使名度朱陵，釁消黑簿，太陰受鍊，丹霍遷神，輪轉福階，登真證品，克臻道果，永出化機。前代今生，億曾萬祖，存亡受福，動植霑榮，流向法門，垂休後學，大弘神化，常轉法輪。臣等所謝所祈，仰通玄鑒，殃消昔劫，福降今辰。上願國祚延長，帝王萬壽，乾坤交泰，日月貞明，風雨順常，星辰合度，干戈弭戢，穀稼豐登，歲有禎祥，時無疵癘，幽明開泰，蠢動安全，普及含生，俱契常道。上明天尊大慈之澤，下副臣等歸命之誠，謹啟以聞。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來落景行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍蘭烟，傳臣向來所啟之誠，速達徑御太上無極大道、昊天玉皇上帝、東極救苦青玄上帝御前。
　　出堂頌。
　　出戶。
　　道門科範大全集卷之七十七竟
　　道門科範大全集卷之七十八
　　上清昇化仙度遷神道場儀
　　設醮行道
　　法事陞壇如式。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙公，與道合真。
　　嗚法鼓二十四通。
　　發鑪。
　　無上三天玄元始三炁，太上道君，太上老君，召出臣等身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今設醮延真，燒香行道，謹奉為入意，其諸情悃，已錄奏聞，願得太上十方至真道黑，靈寶瑞光下降，流入臣身中，令臣所啟，速達徑御太上無極大道、昊天玉皇上帝、東極救苦青玄上帝御前。
　　請稱法位。
　　具位臣某與合壇官眾等，謹同誠上啟，虛無自然元始天尊，太上大道君，太上老君，昊天玉皇上帝，勾陳天皇大帝，北極紫微大帝，南極注生大帝，東極救苦青玄上帝，承天效法后土皇地祇，十方太上靈寶天尊，諸天天尊，諸天上帝，上清日月星斗河漢群真，三官四聖，五師三省真君，九天天曹，諸位真君，歷代傳宗啟教諸大師真，雷霆神虎天醫諸司官將，太上諸階經籙中仙官將吏，天下名山得道神仙，地府酆都大帝，幽陰聖眾，水府扶桑大帝，閬苑真仙，人元五嶽五天聖帝，酆都地祇，合干元帥、太歲土火、瘟司聖眾、州府城隍主者，當境廟社神祇，福庭土地真官，法壇諸司官將，三界提魂攝魄神兵，四界直符功曹使者，謄奏俵錢神吏，醮筵主宰，一切真仙。恭望洪慈，洞垂昭鑒。臣等伏聞寶珠傳道，難明喜慶之言；玉局授經，大啟流行之誓。師資踵繼，今古燈傳。自天上而達人間，法固分於精奧；惟高真之與初學，勢亦異於仙凡。均稱此道之有傳，超出化機之能幾。弟子某奉為先師某忽驚處順，恐未超升，仰託醮功，上干道化。陳苾芬之嘉薦，敝圭潔之靈場，傒望真遊，鑒觀昭事。瓊輪羽蓋，泛灝氣於清空；月帔星冠，介泬寥於午夜。企百靈之交會，指九夜之仙津。臣與眾等不任瞻望激切延請之至，祇迎聖馭。
　　降聖，上茶，初獻，散花。
　　再稱法位。
　　具位臣某與合壇官眾等，謹重誠上啟，九清上聖，三洞師尊，十方三界，一切真靈。恭望洪慈，洞回淵鑒。臣聞混元函谷，控白鹿以西升；黃帝鼎湖，駕髯龍而高舉。莫不以長生為本，卻死為先。且斯道之高玄，係志人之叅究。然功難製錦，喻起繫風，既不勤於用心，豈能專於抱一。放懷慾境，任意塵緣，嗜好日深，衰敗時積，氣亡液漏，血滅骨枯。既道運之漸凋，必生緣之加促。弟子某奉為先師某生逢景運，名擊玄門，經教雖叅，氣形未鍊，忽隨化而暫滅，恐積行之多違，仙品未克，生方尚阻。仰惟天尊設教，太上垂科，有仙度昇天之儀，有鍊化生尸之法，使神昇上界，魂超太陰，早入仙源，遠辭冥謫。是敢歸憑至道，建立齋功，因清淨之鶴袍，扣巍峨之虎闕。風飄清唄，繞容曳之雲旗；露抱芳罇，瑩輝華之蘭席。臣等存神天界，端簡夜壇，謄報本之哀悰，格蓋高之睿鑒。濫司關奏，職在升聞，設醮心詞，謹當宣奏。
　　宣詞。
　　按如詞言，誠深追慕。諒必塵於天聽，願加憫於幽途。大施涣汗之恩，廣作津梁之路。伏念近化某自從歷劫，洎于此身，住世以來，所犯之罪，六情染累，三業縈牽，是乃反非，功不補過。或傳經授道，乖越明科；或怨法咎師，犯干天憲，違明真科典、三元品文，身沒幽關，受諸報對，無邊過咎，難以備陳。以今歸命諸天，投哀上聖，罪無巨細，咸乞蕩除。開度窮魂，出離幽苦，鍊神丹霍，受化福堂，蛻骨成仙，餐霞吸景，累修不怠，積學成真，漸陟虛無，不淪生滅，分身散景，出有入無，與道合真，體玄接物。三師玄祖，超證仙班；九世先亡，升騰天路。庶獄咸消於慘毒，三塗悉能於騙馳，六趣清升，四生均利。臣與眾等無任告真拔亡之至，酒陳亞獻。
　　散花。
　　重稱法位。
　　具位臣某與合壇官眾等，謹虔誠上啟，三清上聖，十極妙有高真，合壇應感，一切真靈。伏以滅迹去世，雖人道之有終；反胎藏形，由仙功之未滿。託質太陰之室，馳心浩劫之家。伏聞太上垂科，有鍊化生尸之法；高真演教，有仙度升天之符。使形神復返於霄途，俾體魄不拘於地府。五帝衛護，三界司迎，歷劫流通，仙家傳授。今有某追惟師匠，建立齋功，輒恃洪慈，求蠲往過。恐先師某身叅大法，崇奉多違，名係仙曹，修行中廢，積集罪咎，坐致終亡，青簡落名，冥官執過，天門障塞，地戶淹留，蒿里幽祇，橫生拘錄。仰希大宥，昭洗宿殃，敕下三官，告盟五帝，舉善輟惡，起死迴骸。使翥景星衢，遊神洞府，積功而超六慾，證道而化羣迷，均善利於先曾，覃餘休於後葉。然後弟子某等安居樓觀，克世冠裳，驅塚宅之凶邪，卻他人之妬。法燈相續，邁陶陵之清修；眉壽無期，追松喬之久視。世羅盡解，道念長新，無忌利物之心，上廣好生之化。臣與眾等不任再三祈請之至，有酒盈樽，謹伸三獻。
　　散花，祝真文，宣疏。
　　具位臣某，謹重誠上啟，九清上聖，十極高真，三界應感，一切真靈。臣等今財四弘誓滿，六度功圓。濟濟仙儀，儼鸞驂於空際；詵詵法從，整鶴轡於離庭。仙梵停音，清香罷祝。天浮瑞氣，映寶座之玲瓏；月散餘輝，滿花壇之皎潔。企天光而依戀，憫泉路以傾虔。願賜優容，俾倍扈從，使先化本師某齎持玉簡，驂侍丹輿，飄裾碧落之庭，飛步朱陵之府。金書滌慮，挹道潤於中衢；玉，液疏神，契德流於上善。均沐玄祖，覃福門人，惠澤所霑，羣生咸遂。臣等不任依戀之至，誠惶誠恐，稽首頓首再拜，奉辭聖駕。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來設醮延真之所，自然生金液丹碧，芝英百靈，眾真交會，在此香火爐前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝、東極救苦青玄上帝御前。
　　送聖，化財，回向。
　　道門科範大全集卷之七十八竟
　　道門科範大全集卷之七十九
　　廣成先生杜光庭刪定
　　東嶽濟度拜章大醮儀
　　陞壇法事如式。
　　庭參。
　　具位臣某等，謹焚道香、德香、無為自然香，虔誠啟請虛無自然金闕七寶上帝，東宮教主太乙救苦天尊，傳經演教歷代師真，東嶽泰山天齊仁聖帝，淑明皇后，太子貴妃，殿上炳靈公，西齊靈王，嶽下文武考校，一切曹僚，三界應感，一切真靈，悉仗真香，普同供養。臣等伏以無私洪覆，雖持變化之權；有生羣黎，不無仁鄙之異。霄壤相去八萬里，在庶品難以周知；境域肇有十二州，實鬼神司其封守。察知作善而作惡，用是主死而主生。苟懷畏懼之心，當盡皈投之志。冒罪奏為宣意，其諸情悃，已對敷宣。伏願天齊仁聖帝，洪恩下沛，誠有感而遂通；聖眷俯臨，神無方而來應。擁群司而雷監，同眾聖以雲臨，暫離喬嶽之居，降赴香筵之請。憫見世銜哀之志，拔已亡負罪之魂，俾得脫於幽牢，庶獲登於道岸。今則壇場肇啟，儀範初行，引領既切於瞻依，注想實深於如在，惟企仙遊之至，克諧齋事之成。臣等下情，無任啟請之至以聞。
　　說戒。
　　科曰：道以齋為先。蓋古者祭祀必有齋，齋必有戒，先戒而後齋，所謂七日戒而三日齋也。散齋七日謂之戒。戒者，所以恭依準繩，不犯非僻，動遵戒律，無有愆違也。致齋三日謂之齋。齋者，所以齋潔心神，清滌思慮，專致其精，而求交神明也。周官太宰之職，祀五帝則掌百官之誓戒。前期十日，帥執事而卜日遂戒。又以大司寇蒞誓百官，戒于百族。夫以太宰掌治之官戒之，所以重其事；以大司寇掌刑之官蒞之，所以致其嚴。《禮記□郊特牲》亦言：卜郊之日，王立於澤，親聽誓命受教，諫之義也。獻命庫門之內，戒百官也。太廟之命，戒百姓也。古人求交於神明，嚴其戒，重其齋，如此故祀圓丘而天神降，祭方澤而地祇出，格祖廟而鬼神享。雖然為祭祀之齋，非心齋也。昔顏回受祖於夫子，自謂不飲酒、不茹葷者數月，而夫子未許之以心齋，欲其無聽之以耳而聽之以心，無聽之以心而聽之以氣。氣者，虛而待物，惟道集虛，虛者心齋。《周易》有云：聖人以此洗心，退藏於密，齋戒以神其德。蓋賢人受道於聖人，而聖人與神明合德者，必心齋而得道。故知祭杞之際，而後可以求心齋，則神明生與道合矣。後世道家設醮而謂之齋，蓋以五經所載祭祀之齋，異名而同歸，其致一也。今則東嶽之齋，上請九品高真降臨壇位，天齊仁聖帝省覽齋功，感格冥司，拯拔罪魂，天神於此而降，地祇於此而出，人鬼於此而享。今因齋而說戒，合壇之人，先受戒約，一歷耳根，永為道種。即當檢束身心，屏絕外念，存想至真，使啟奏得行，祈禱必應矣。天尊所言，真科所傳，今舉七條，眾當信受。
　　第一戒者，不得殺害，憫念有情，如己身命。殺生之人，有六種報：一者短命，二者多病，三者醜陋，四者形殘，五者地獄苦報，六者受六畜身、償他骨肉。今者不得於道場前後殺害眾生。
　　第二戒者，不得嗜酒。嗜酒之人，有四種罪：一者見世妨，失，二者善法不行，三者多生睡眠，四者顛狂昏亂。今者不得於道場中，嗜酒淫逸，觸忤高真。
　　第三戒者，不得生叛背心，言不忠直。不忠之罪，有五種報：一者見被苦刑，二者破家滅族，三者處地獄報，四者得虎狼身，五者生在邊地、心無自在。今者於道場中，常行忠直，以俟藻鑒。
　　第四戒者，不得無孝順心，違逆父母。不孝之罪，有五種報：一者王法所加，二者有情棄薄，三者地獄受苦，四者受烏梟身、遞相殘害，五者既反人身、貧寒困苦。今者聞戒之後，常持孝心，以俟天聽。
　　第五戒者，常行慈心。若見眾生臨命終時，為作功德。昆蟲草木，尤不可傷。愛老憐貧，溥度一切，使不虛今日，道場聽聞戒法之命。
　　第六戒者，不得誹謗三寶，及有道師尊，乃至在家出家，一切道像。誹謗之罪，有四種報：一者常遭惡疾，二者死拘幽夜，三者舌根乖疏，四者常值冤家、人不愛敬。今者身遇說戒之後，常當恭敬三寶，積行累功。
　　第七戒者，今日道場之中，常當恭敬，不得懈怠。當須勉勵，內外精勤，日夜乾乾，毋怠毋忽。勤則利有，怠則利無，自利利他，便趍真極。
　　已上七戒，合道場人能持否？
　　天尊言：大道弟子受真戒者，次當發願，使我戒根牢固如崑崙山，戒行端嚴如玉京殿，戒光明照如日月珠，勤行精進，安樂道場，至真三清，為我本源，以戒為師，無陷邪教。昔有道士二萬六千人，持奉經戒，專心不退，依法修行。十二年中，地司保舉，諸天奏名。一百年中，白日昇天。又有七萬二千女子，不奉經戒，反行毀謗，見世受苦，死入九幽。是知奉戒功德，不可思議。破戒惡業，難獲赦原。況今日道場，專以解過滌愆，拔亡度死，持戒修齋，尤當精進。諸天童子，金剛神王，三界五帝，神仙兵馬，皆來侍衛。況泰山之中，有三宮空洞之天。神房阿閤，金床玉几，皆群仙所集。若能恪遵上件戒法，則東嶽司命上卿、佑聖真君，與百靈眾真，降臨道場，紀錄齋功，原赦罪魂。若息慢不恭，破齋壞戒，不足以濟度先亡，轉為地官所罰，當受風刀之苦。同壇之士，審而行之。臣等無任激切之至，謹啟以聞。
　　道門科範大全集卷之七十九竟
　　道門科範大全集卷之八十
　　東嶽濟度拜章大醮儀
　　啟壇行道
　　法事陞壇如式。
　　各禮師存念如法。
　　宣衛靈咒。
　　東方：
　　九炁青天，明星大神。煥照東鄉，洞映九門。轉燭陽光，掃穢除氛。開明童子，號曰玄卿。備衛我軒、上對帝君。收魔束妖，討捕兇群。奉承正道，赤書玉文。九天符命，攝龍驛傳。普天安鎮，我得飛仙，與道合真。
　　南方：
　　三炁丹天，煥景流光。熒星轉燭，洞照太陽。上有赤精，合契虛皇。開明童子，號曰華房。總統火兵，備守玉堂。軒邪束妖，剪截魔王。北帝所承，風火莫當。流鈴交煥，翊衛壇場。正道流行，敢有巴狂。我享上功，坐運魁罡。億劫長存，保天無疆，與道合真。
　　西方：
　　七炁素天，太白流精。光耀金門，洞照太冥。中有素皇，號曰帝靈。保神安鎮，衛我身形。斷絕邪源，王道正明。宮殿整肅，三景齊并。道合自然，飛昇紫庭。靈寶符命，普惠萬生。元皇正炁，來合我身。功加一切，天地咸寧，與道合真。
　　北方：
　　五炁玄天，元始徘徊。辰星煥燦，光耀太微。黑靈尊神，號曰層威。統冠飛天，仙裙羽衣。□ 備衛五門，檢精捕飛。敢有干試，豁落斬摧。玉符所告，神鎮八威。邪門閉塞，正道明開。映照我身，三光同輝。策空駕浮，舉形仙飛，與道合真。
　　中央：
　　一炁黃天，調理乾坤。陶鎔陰陽，總統玄真。鎮星吐輝，流煥九天。開明童子，號曰天璘。元忞陽精，焰上朱煙。洞照天下，及臣等身。百邪摧落，殺鬼萬千。中山神咒，普天使然。五靈安鎮，身飛上仙，與道合真。
　　鳴法鼓二十四通。
　　發鑪。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今陞壇行道，謹奏為宣意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天金闕玉皇上帝御前。
　　請稱法位。
　　具位臣某等，謹同誠上啟，虛無自然金闕七寶上帝，東宮教主太乙救苦天尊，傳經演教歷代師真，東嶽泰山天齊仁聖帝，淑明皇后，太子貴妃，殿上炳靈公，西齊靈王，嶽下文武考校，一切曹僚，三界應感，一切真靈。咸望洪慈，俯回清鑒。臣聞七竅鑿而混沌死，有情皆爭；五綦至而淫僻生，無主乃亂。在既繁而既庶，將孰主而孰張。人君奉天道以建邦，必分之於牧伯藩屏；上帝握化權而御物，實付之於嶽瀆神祇。故主聖臣賢之任，操賞罰以御其生；在天地神祇之靈，方錄功而制其死。式俾積善積惡之眾，無逃一生一死之機。明既有於人非，幽必罹於鬼責。故護短飾非者，邦刑所不兔；則藏奸匿慝者，天罰所必加。懲愆首過者，亦為國法之含容；請命求哀者，必在冥司之解釋。爰有崇真之醮，實勤悔過之誠，稽首震方，皈心嶽帝，願託仁慈之鑒，廓開赦宥之門，察凡懇於今辰，拔罪魂於長夜。所啟玄感，上御至真無極道前。
　　懺悔，三啟，三禮。
　　臣謹虔誠上啟，虛無自然金闕七寶上帝，東宮教主太乙救苦天尊，傳經演教歷代師真，東嶽泰山天齊仁聖帝，淑明皇后，嶽下文武考校，一切曹僚，三界應感，一切真靈。願啟洪慈，俯昭丹懇。臣聞木旺東方，實謂藏魂之地；山臨魯國，尤崇望祀之儀。冠五嶽以獨尊，總百神而為貴。考傳物之志，名尤重於天孫；按風俗之通，文有藏於金匱。壽分修短，驗武帝探冊之祥；簿有職司，見吉碧迓吏之至。信禀生於眾庶，皆係命於嶽靈。所由始而所由終，亦主生而亦主死。二十四獄，常紏惡以結奸；八十六司，必紀功而書過。用罄皈依之志，追思往逝之魂。慮因處世之難危，或染多生之罪垢。一入狴牢之內，難免拘囚；頻嬰捶楚之苛，不勝痛酷。用希恩而解釋，式致敬以禱祈。臣等即事有初，啟壇伊始，式准天尊之告命，敬宣醮主之詞誠，啟壇詞文，謹當宣奏。
　　宣詞。
　　諦詳詞語，深可悲哀。蓋哀死而悼亡，遂披肝而瀝膽。深慮罪愆之久積，魂繫陰司；或因按牘之未明，辱從獄卒。用陳情而控告，祈垂聽以哀矜。洗滌愆非，憐其不覺而不悟；曲從凡悃，知其克敬以克親。風馬雲車，俯齋壇而下降；霓旌絳節，迓仙馭以來臨。仰望真慈，下資冥福。臣等恪因淨宇，肇舉洪儀，伏乞太上三尊，十方眾聖，垂神省覽，鑒察丹誠。乞敕勒此間土地里域真官，一合同心，併力營衛，掃蕩內外，清淨壇場，降伏妖魔，馘滅邪祟。使臣等心安神定，思念立感，啟奏上達，善功成就，無有窒滯，所願隨心。須節次依法行道，續更啟聞。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍香煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之八十竟
　　道門科範大全集卷之八十一
　　東嶽濟度拜章大醮儀
　　清旦行道
　　法事陞壇如式。
　　各禮師存念如法。
　　宣衛靈咒。
　　青陽虛映，耀日回靈。神虎辟邪，飛天流鈴。摧奸滅試，萬魔束形。九微迴道，八威攝精。千真校錄，三元蕩清。左嘯中黃，右策六丁。七轉八合，周旋天經。聖化巍巍，大道興行。慶雲流布，合景黃庭，與道合真。
　　鳴法鼓二十四通。
　　發鑪。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今清旦行道，謹奏為宣意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天金闕玉皇上帝御前。
　　請稱法位。
　　具位臣某等，謹虔誠上啟，虛無自然金闕七寶上帝，東宮教主太乙救苦天尊，傳經演教歷代師真，東嶽泰山天齊仁聖帝，淑明皇后，太子貴妃，殿上炳靈公，西齊靈王，嶽下文武考校，一切曹僚，三界應感，一切真靈。咸望洪慈，俯昭丹懇。臣聞五明官內，天尊深憫於輪迴；東極官中，太乙常救於苦趣。蓋為黔黎之昧道，不知天地之貴人，隨欲海之漂流，逐愛河而沉溺。罪根已積，業綱難迯，因貪生而喪生，由求苦而得苦，一辭人世，長擊陰司。故太上開濟度之門，惟真格有薦拔之品，許歸誠而懺罪，得解考以超昇。俗累未除，難免根塵之六；沖科廣被，必聞赦宥之三。豈不矜恤於蠢愚，尚可深懷於悔過。奉道某銜哀茹苦，瀝血輸誠，嘆已切於逝川，念更深於幽圄。仰惟嶽府，實收召於亡魂；恭啟齋壇，冀感通於帝意。備著詞旨，敢不上聞。
　　宣詞。
　　按如詞言，深切哀憫。蓋送死可名於大事，且臨喪必倍於哀情。雖亡者不可復追，夜丹難守；然存者實懷思感，齋悃方伸。深惟管攝之冥司，實係崇高之岱岳。恐尚嬰於縲紲，當廣設於津梁。曲盡精誠，冀蒙鍊度，以今清旦，朝元行道，請法眾等運玆初捻上香，願此香煙，騰空徑上，供養玉清聖境元始天尊，十方道寶。臣等皈身、皈神、皈命，以是功德，上祝今上皇帝陛下。就中堯日，八方均被於照臨；歌詠舜風，萬類悉臻於繁阜。兵不用而干戈偃息，刑不試而團圄空虛，德惟廣於好生，域盡臻於仁壽。黃旗南運，瑞氣長垂於斗牛；青海西還，哭聲無聞於戰鬼。敷錫五福，皆為有道之民；泰治萬年，永保無疆之曆。今故燒香，自歸依道尊大聖眾至真之德。得道之後，昇入無為，和與道合真。
　　臣聞珠口集真，格日月之停景；洞章嘯咏，致山嶽之吞煙。惟因流響之雲營，能感遊空之仙聖。以今清旦，朝元行道，請法眾等運玆二捻上香，願此香煙，騰空徑上，供養上清真境靈寶天尊，無上經寶。臣等皈身、皈神、皈命，以是功德，歸流醮主某等，住宅太歲尊神，逐隅支干禁忌，門丞戶尉，月煞日遊，不貽悮犯之殃，並與寧居之慶，亦罔恫而罔怨，各來顧以來歆，格猶可以度思，聽每聞於介福。今故燒香，自歸依經尊大聖眾至真之德。得道之後，昇入無形，和與道合真。
　　臣聞誦九天之寶章，得三官之考筭，披三洞之科典，致百靈之護持。倘依大範之巍巍，必膺遐福之簡簡。以今清旦，朝元行道，請法眾等運慈三捻上香，願此香煙，騰空徑上，供養太清仙境降生天尊，十方師寶。臣等皈身、皈神、皈命，以是功德，歸流醮主某等，合門昌盛，舉族繁榮，宜家必詠於桃夭，有子常歌於芣苢。禍殃掃蕩，若霧捲以冰消；福慶增隆，如嶽停而川至。明經入仕者，速升於青紫；服田力穡者，累溢於倉箱。式彰善積之家，不憂鬼瞰其室。今故燒香，自皈依師尊大聖眾至真之德。得道之後，昇入無形，和與道合真。
　　懺方，三啟，三禮。
　　具位臣某等，謹同誠上啟，虛無自然金闕七寶上帝，東宮教主太乙救苦天尊，傳經演教歷代師真，東嶽泰山天齊仁聖帝，淑明皇后，太子貴妃，殿上炳靈公，西齊靈王，嶽下文武考校，一切曹僚，三界應感，一切真靈。咸望洪慈，俯昭丹懇。臣聞哀死事亡，要篤如存之志；履霜濡露，必懷追往之心。書籍滿林，驗手容而可想；桮槎在案，知口澤之猶存。昔處生前，要知其疾痛痾癢；今居沒後，敢忘其拘滯沉迷。路隔幽明，苦惱雖難於代受；情緣親愛，薦嚴專務於追修。神莫大於嶽宗，權常司於鬼錄，每察知於功過，式兼制於死生。深惟往逝之魂，愆尤難免；恐在拘囚之地，解脫無由。用罄凡誠，仰祈善貸，洗罪名於黑簿，煉生質於黃華，速出泉關，早登道岸。上明天尊大慈之澤，下副臣等皈命之誠，謹啟以聞。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來清旦行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之八十一竟
　　道門科範大全集卷之八十二
　　東嶽濟度拜章大醮儀
　　臨午行道
　　法事陞壇如式。
　　各禮師存念如法。
　　宣衛靈咒。
　　丹靈朱火，炎霞激風。赤輪剛運，天光八衝。迸威包羅，交變萬方。流金豁落，群魔滅蹤。辟奸破妖，明耀元功。金符召制，躡雲策龍。瑤歌慶會，散花太空。神化冥運，四極安隆。伏御帝前，罔有不恭，與道合真。
　　鳴法鼓二十四通。
　　發鑪。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今臨午行道，謹奏為宣意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天金闕玉皇上帝御前。
　　請稱法位。
　　具位臣某等，謹虔誠上啟，虛無自然金闕七寶上帝，東宮教主太乙救苦天尊，傳經演教歷代師真，東嶽泰山天齊仁聖帝，淑明皇后，太子貴妃，殿上炳靈公，西齊靈王，嶽下文武考校，一切曹僚，三界應感，一切真靈。咸望洪慈，俯垂丹懇。臣聞處震卦而為大塗，固當出萬物之首；登泰山而小天下，亦常居群祀之先。東乃始生之方，岱為管攝之地。生必東首，昔人知向背之宜；氣起東隅，造物全溫厚之致。固知嶽帝之德，實符天道之仁。德本好生，必欲赦除於有罪；仁惟濟眾，豈不廣布於洪恩。既司出入之機，皇制短長之命，苟有皈真而向道，必蒙釋死以興生。況死者人之所甚，哀懼久淪於長夜；而生者人之所大，欲願長處於明時。況身有善惡之殊，故享年有壽夭之異。跡已絕於人世，遽至殂亡；魂必往於岱宗，未蠲罪累。須與求哀而懺悔，未能補過以滌除。奉道某家哀死悼亡，感今懷昔。念重泉之頓隔，無計攀援；惟妙道之可憑，仰干超度。爰企升中之地廣開，解厄之門于時。陽景方中，盡幽遐而徧照；晝漏停午，肅壇陛以無塵。想眾聖之來臨，顧凡情之上達，大頒善利，速度亡魂，臨午詞誠，謹當宣奏。
　　宣詞。
　　按如詞旨，深切悲哀。臣聞蓮露易晞，悲傷莫及。樹風不靜，慘怛難言。深慮亡者陽過陰愆，未悟於安存之日；神誅鬼責，併臨於殞沒之時。不見昭昭之人寰，惟就冥冥之幽圄。爰奉九真之妙戒，式遵三洞之祕文。以今臨午行道，請法眾等運玆初捻上香，願此香煙，騰空徑上，供養玉清聖境元始天尊，十方道寶。臣等皈身、皈神、皈命，以是功德，歸流亡人某。冀洗多生之罪，獲逢肆青之恩。精誠潜感於帝心，曲垂慈憫；祈禱遙聞於天聽，俯賜哀矜。知其往日之愚迷，許以玆辰之悔悟，命獄卒而釋杻械，付司命而守形骸，早離幽滯之途，即達逍遙之境。今故燒香，自歸依道尊大聖眾至真之德。得道之後，昇入無形，和與道合真。
　　臣聞紫戶定錄，開度長夜之門；黃華蕩形，鍊成生身之質。自元始之垂教，皆無量以度人。以今臨午行道，請法眾等運玆二捻上香，願此香煙，騰空徑上，供養上清真境靈寶天尊，無上經寶。臣等皈身、皈神、皈命，以是功德，歸流亡過某等。伏願削除罪簿，罷對陰司，落滅惡根，脫蹤苦趣，决山火不流之獄，推雷雨作解之恩。身口意之愆尤，即從洗蕩；神祇鬼之攝制，共賜涵洪。得逢起死之期，俾受更生之化，遵達往亡之迷路，鑒納哀懇之誠心。今故燒香，自歸依師尊大聖眾至真之德。得道之後，昇入無形，和與道合真。
　　臣聞執圓規而主人，太皥顯司方之地；不崇朝而徧雨，公羊紀觸石之功。固惟喬岳之靈，務錫庶民之福。以今臨午行道，請法眾等運玆三捻上香，願此香煙，騰空徑上，供養太清仙境降生天尊，十方師寶。臣等皈身、皈神、皈命，以是功德，歸流亡過某等。伏願愛河靜浪，苦海停波，曩因淪誘而不知，今日見聞而頓悟。嶽靈垂佑，浮飛爽於幽寥；空洞生神，歸混炁於梵輔。永脫沉淪之厄，速蒙鍊度之恩。今故燒香，自歸依師尊大聖眾至真之德。得道之後，昇入無形，和與道合真。
　　懺方，三啟，三禮。
　　具位臣某等，謹重誠上啟，虛無自然金闕七寶上帝，東宮教主太乙救苦天尊，傳經演教歷代師真，東嶽泰山天齊仁聖帝，淑明皇后，太子貴妃，殿上炳靈公，西齊靈王，嶽下文武考校，一切曹僚，三界應感，一切真靈。咸望洪慈，俯昭丹懇。臣聞會同五老，常聽法於天尊；光照九幽，因起請於法解。深憫三塗之厄，尤悲五苦之艱。考治罪魂，則有巨天力士；峻嚴陰獄，則有執法神兵。劍樹刀山，絕筋折骨。鑊湯鑪炭，粉質糜軀。鳥啄蛇吞，犁耕鋸解。如斯苦惱，實可嗟吁。幸上聖之大慈，與說因緣之起；得真人之垂憫，俾知善行之修。率因三業之纏，亦自六塵之染。觸情徇意，不知石火之難停；受報罹殃，翻使夜扉之久閉。尚許革心而嚮道，皆得解考以滌尤。廣造福田，必仗琅函之經典；稱揚聖號，無踰東極之天尊。寔與斷疑惑之根，俾獲悟希夷之理。醮官某重念哀方深於死沒，罪恐積於生存，業網未除，法橋難上，須憑妙善，與滌前非。爰祗肅於齋壇，式具嚴於褥禮。名先嵩華，常驤首以遐瞻；勢面雲亭，皇注心而懇禱。丹輿緑輩，期飈忽以來臨；羽蓋霓旌，想葳蕤而下降。洞鑒精忱之意，宏開拔度之門。允同救苦之上真，隨聲應感；用濟沉淪之墜魄，委順成形。早逢南極之注生，兼得北都之部衛，漸階仙路，不滯迷途，普使存亡，均諧利樂。上明天尊大慈之澤，下副臣等皈命之誠，謹啟以聞。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來臨午行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之八十二竟
　　道門科範大全集卷之八十三
　　東嶽濟度拜章大醮儀
　　晚朝行道
　　法事陞壇如式。
　　各禮師存念如法。
　　宣衛靈咒。
　　五星高耀，瑞氣飛浮。元始集神，天地交周。玉符寶節，嘯命微幽。擲火揚威，奸凶無留。萬魔振伏，紛葩卻消。摧怪滅惡，道炁周流。神光照夜，陰翳俱收。萬神降格，扇景乘飈。羣生咸遂，惠徧神州，與道合真。
　　鳴法鼓二十四通。
　　發鑪。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為宣意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天金闕玉皇上帝御前。
　　請稱法位。
　　具位臣某等，謹虔誠上啟，虛無自然金闕七寶上帝，東宮教主太乙救苦天尊，傳經演教歷代師真，東嶽泰山天齊仁聖帝，淑明皇后，太子貴妃，殿上炳靈公，西齊靈王，嶽下文武考校，一切曹僚，三界應感，一切真靈。咸望洪慈，俯昭丹懇。臣聞封取金泥，告代尚存於王者；文傳玉冊，定壽寔統於人倫。上連空洞之天，既稱仙境；下制死生之命，籍備陰官。顧惟近逝之亡魂，必有未消之黑簿。罪雖未取，當議罪於輕重淺深；志苟深懲，必許容於悲哀懺悔。咸與維新之路，俾知更始之期。矧度生度命之天尊，皆本東居而闡化；在唱恭唱諾之司馬，亦因東向以誦章。審知嶽帝之仁，不拒凡夫之請。醮官某等悼隙駒之易逝，便隔幽明；懼氣馬之不良，常趍險路。生前造罪，曾違先覺之心；沒後罹殃，遂受無量之苦。墮地獄而必懷痛悔，在人世而當與追修。庶能格帝之心，或有回天之怒，業根罪網，霧捲冰消，善果福田，雲行雨施。三元育質，復聞太一之執符；八景具神，又得帝君之品命。今則嚴更報漏，初傳甲夜之籌；皎月當天，正廓層空之景。宜伸控告，用致齋誠，靜夜詞誠，謹當宣奏。
　　宣詞。
　　按如詞言，深切哀憫。臣聞非元始符命，不足以伸遷拔之階；非玉帝唱名，不足以造登仙之境。須憑至道，用濟亡魂，以無為而革有為之非，以無形而去有形之累，准沖科而啟瀆，冀仙馭以齊臨，更攄哀痛之情，仰望矜憐之造。以今落景行道，請法眾等運玆初捻上香，願此香煙，騰空徑上，供養玉清聖境元始天尊，十方道寶。臣等皈身、皈神、皈、命，以是功德，歸流醮官某家，合門眷聚，舉室尊卑。過往蒙休，早超登於仙路；見存獲慶，各終享於耆年。皓首厲眉，表柱無暫於遼鶴；鮐背倪齒，支牀必取於靈龜。黃籙書削死之文，青華注增年之籍，驗天錫難老之瑞，蔑日昊大耋之嗟。今故燒香，自皈依道尊大聖眾至真之德。得道之後，昇入無形，和與道合真。
　　臣聞侍仙玉郎，生神首開於囊錦；長生大聖，度人先起於東方。以今夕景行道，請法眾等運玆二捻上香，願此香煙，騰空徑上，供養上清真境靈寶天尊，無上經寶。臣等皈身、皈神、皈命，以是功德，歸流醮官某家二門先祖，七世高曾。伏願並乘金簡之文，速達玉京之路。超蹤三界，得保舉於魔王；升名九宮，遂朝謁於大帝。赴龍門之受會，獲鳥母之督仙，無復冢訟之纏綿，蔑有子孫之殃注。今故燒香，自皈依經尊大聖眾至真之德。得道之後，昇入無形，和與道合真。
　　臣聞九鍊更生，道實崇於濟死；十方無極，功莫大於度人。以今夕景行道，請法眾等運玆三捻上香，願此香煙，騰空徑上，供養太清仙境降生天尊，十方師寶。臣等皈身、皈神、皈命，以是功德，歸流旁薦五姓，男女孤魂，四生異類。枯骸朽骨，未離幽滯之鄉；戴角披毛，不免鞭策之苦。冥漠魍魎，端蝡蛸蟯，喪精爽而全迷，抱血氣而無識。或不充於口腹，隕落溝渠；或橫被於干戈，膏濡草澤。崖顛谷墜，水溺火焚，喪身圄犴之中，絕命道途之側，皆罹冤枉之酷，未逢薦度之緣，出沒三途，輪迴六趣。伏願並乘道力，悉賴真慈。頓捨前日之愚迷，不為陷墜；得遇今宵之接引，咸遂超昇。脫身魑魅之中，蛻迹塵沙之地，盡復生於人類，咸得聽於法音。今故燒香，自皈依師尊大聖眾至真之德。得道之後，昇入無形，和與道合真。
　　懺方，三啟，三禮。
　　具位臣某等，謹重誠上啟，虛無自然金闕七寶上帝，東宮教主太乙救苦天尊，傳經演教歷代師真，東嶽泰山天齊仁聖帝，淑明皇后，太子貴妃，殿上炳靈公，西齊靈王，嶽下文武考校，一切曹僚，三界應感，一切真仙。咸望洪慈，俯昭丹懇。臣聞管轄終年，自許登山而治鬼；處厚食祿，亦為司命之策名。蓋三十六空洞之天，真靈必會；況七十二封禪之主，禮制尤崇。既兼統於幽冥，寔專司於禍福。雖書注於生籍，必先制於亡魂。考過計功，厥有正邪之異；升名落簡，豈無運速之殊。苟非滌慮以洗心，詎可贖愆而補過。醮官某家，興哀痛首，隕淚傷心。畫像空存，豈見丁寧之語；奠觴雖舉，尤深慘切之情。歡娛頓阻於閨門，拘錄方歸於嶽府。無文不度，式修可度之緣；無文不生，願結資生之果。欲請囑於詎士，難效前人；求會遇於少年，豈復同學。惟誦香林之妙法，且傳碧落之空歌。建立淨壇，燈熒煌而破暗；致恭靈寶，香馥郁以騰空。庶殫悃悃之誠，逕達嵓嵓之嶺。伏願霽冰霜於夜府，沛雨露於幽扃。五鍊陶鎔，俾得隨於生化；萬罪蕩釋，仍復睹於光明。死者有知，得諧頓悟；生者懷感，愈切皈依。溥及含情，均蒙濟度。上明天尊大慈之澤，下副臣等皈命之誠，謹啟以聞。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之八十三竟
　　道門科範大全集卷之八十四
　　廣成先生杜光庭刪
　　東嶽濟度拜章大醮儀
　　散壇行道
　　法事陞壇如常。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翕，與道合真。
　　鳴法鼓二十四通。
　　發鑪。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為宣意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天金闕玉皇上帝御前。
　　請稱法位。
　　具位臣某等，謹虔誠上啟，虛無自然金闕七寶上帝，東宮教主太乙救苦天尊，傳經演教歷代師真，東嶽泰山天齊仁聖帝，淑明皇后，太子貴妃，殿上炳靈公，西齊靈王，嶽下文武考校，一切曹僚，三界應感，一切真靈。臣聞至岱而柴巡，狩尚欽於虞帝；卜郊而望命，祀尤敬於魯邦。應木德而主仁，善能為長；當春時之首歲，物所由生。固知嶽帝之仁，本好生惡殺而為事；兼制天民之籍，亦注生出死而為功。凡玆總總而林林，皆荷生生而化化。豈忍虐於呼號屠割之地，非欲留於幽囚圄犴之中。但緣有眾之愚蒙，罪皆自取；每循凡情之愛惡，欲固無窮。逞嬌婬而邪偽百端，恣姦巧而變詐萬狀，罪未正則必使議罪，刑有律則不容迯刑。尚冀泣辜之仁，亦希識獄之請。出其能改，豈不如園土之罷氓；死或銜冤，詛使有棘林之哭鬼。用求哀而請命，願補過以懲愆，修大道緣以為法橋，遵大道教以為慧炬，求大道庇以為法雲，依大道慈以為法雨，庶沐漏泉之澤，早拔幽夜之魂，罄累日之恭勤，極凡誠之悃愊。注想太清之境，祈羽葆之降臨；歌詠步虛之章，企雲駢而來下。暫離金闕，前嘯九鳳和鳴；俯蒞凡筵，後吹八鸞翔舞。聖意感通於須臾之際，真馭往來於倏忽之間，必將人欲而天從，應許下情而上達。臣等無任虔誠，奉迎聖駕。
　　降聖，初獻，散花。
　　臣某等謹虔誠上啟，虛無自然金闕七寶上帝，東宮太乙救苦天尊，傳經演教歷代師真，束嶽泰山天齊仁聖帝，淑明皇后，嶽下文武考校，一切曹僚，三界應感，一切真靈。臣聞五嶽分奠於寰區，獨岱宗而為首；百靈交會於嶽府，蓋民命之所司。非獨探策以為符，亦由出祥而顯化。樣石自立，曾孫果紹於唐宗；暴風所飄，祖龍終覆於嬴氏。在王者而尚司其成敗，況民編皆制其死生。爰念先亡，豈超流俗。觸情望行，或貪嫉愚癡而嗔恚；以物從欲，亦放僻邪侈以驕淫。三業為伐性之斧斤，萬罪作喪身之鴆毒。昔居人世，罟擭陷阱而不知；今入幽關，枷鎖杻械之難兔。正名定罪，雖有餘辜；沛澤流恩，尚希曲赦。大道本從於善貸，愚衷敢效於維新。爰仗黃冠，式陳淨醮。披肝瀝膽，備陳悔往之辭；引頸注心，尤切俱來之望。玉檢登封之地，想嚴駕於雲輿；石閭降禪之方，企虛徐於仙仗。惟恍惟惚而潜交精意，來寧來燕而大賜洪庥。不卑筐筥錡釜之供，特享蘋蘩蘊藻之薦。禮方行於初獻，誠既盡於一純。雖慙明德之惟馨，尚有祝詞之陳信。願察哀情於此日，早抽苦爽於陰扉。設醮詞誠，謹當宣奏。
　　宣詞。
　　諦詳詞語，灼見哀衷。何必遊曲阜之都，始能傾向；豈惟上大庭之庫，方極瞻依。念亡魂之有歸，實嶽靈之兼統。肉其枯骨，用周十遍之經；畀以生成，必洞九天之奧。資注筭於東斗，得受鍊於南宮。哀死悼亡，雖曰人歸於土；更生受化，復祈天與之形。臣等至誠，頓首再拜，謹陳亞獻。
　　散花。
　　臣某等謹同誠上啟虛無自然金闕七寶上帝，東宮太乙救苦天尊，傳經演教歷代師真，東嶽泰山天齊仁聖帝，淑明皇后，嶽下文武考校，一切曹僚，三界應感，一切真靈。臣聞天非夭民，元命皆由於自絕；人苟陷罪，上聖豈忌於恤刑。不令惡無所懲，未顯業皆自作。既路隔三清之遠，必獄沉九地之多。一落重陰，或經累劫。蓋南方號為火翳，墜之者爛額焦頭；西方鐵曰金剛，入之者鎚心叉腹。溟泠處於極北，則苦百毒之丘寒；普掠居於中央，則墜八達之風樹。銅柱屠割之異，火車鑊湯之殊，皆因往日之循情，故有玆時之受苦。況此東方之獄，亦有號於風雷；必關聖帝之神，豈不施其威柄。幸天尊之光明徧照，不使全迷；雖陰司之考掠嚴行，豈無曲貸。用罄虔恭之志，冀蒙濟度之恩。名香已達於三天，旨酒方行於再獻，髣髴靈旙之至，依稀鑾輅之臨。伏願感通必至於交孚，哀痛詎令於無告。在穹窿日觀之下，早出幽明；近隱奧天門之中，即離苦惱。許悔惡而遷善，俾證道以登真。臣等恭虔，頓首再拜，謹陳終獻。
　　散花。
　　具位臣某等，謹重誠上啟，虛無自然金闕七寶上帝，東宮太乙救苦天尊，傳經演教歷代師真，東嶽泰山天齊仁聖帝，淑明皇后，太子貴妃，殿上炳靈公，西齊靈王，嶽下文武考校，一切曹僚，三界應感，一切真靈。臣聞龍漢出書已後，始廓向道之門；赤明開劫以來，惟以度人為事。神靈普殖，仙化成人，聖母衛房而司馬在庭，主錄勒籍而司命定等，豈欲毒斯民而苦其死，蓋將蕃庶類而與其生。然人為或致於逆天，故陰獄必逢於陷地。冤仇所集，鬼神所誅，作不善因，受大苦報。賴有元始之符命，許時刻以昇遷；亦有魔王之洞章，錄功勤而保舉。俾死魂之受鍊，得生炁以固根。北都羅酆，解厄即離於泉府；南昌宮闕，監生更賴於尊神。執籙把籍而齊到帝前，禀命賦形而周流宇內，皆承元梵之恢漠，各得下鎮於泥丸。醮主某深念亡魂，未登生界。在魯邦所瞻之地，猶滯泉鄉；思孔氏其萎之歌，久辭人世。況有禍殃之未洗，實為楚毒之難勝。用懇請於仙遊，備陳懺悔；仍掃除於淨宇，嚴列供陳。賚香信以誓心，朝真靈而謝過。今則樽行三獻，宵入五更，惟益勵於恭虔，庶仰希於眷佑。伏願洗除罪咎，鑒納精誠。肯旌三寶之功，消名黑簿；早被九龍之命，注祿青宮。乘晨景而希陽翹，開大有而通玄戶。禀形受鍊，得登流火之庭；隨願往生，遂躋仁壽之域。臣與醮主某等，下情無任虔祝之至。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來靜夜行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌，出戶。
　　送聖，回向。
　　道門科範大全集卷之八十四竟
　　道門科範大全集卷之八十五
　　廣成先生杜光庭刪定
　　東嶽濟度上章大醮三時懺方儀
　　清旦
　　臣眾等至心皈命十方無極太上靈寶天尊，五嶽聖帝，四瀆源王，三界十方，一切神仙，諸靈官，虔誠懺悔。
　　伏聞仙官洞府，能解厄以除災；東嶽水司，皇主生而制死。萬方瞻仰，蓋因民命之所司；一念皈依，必獲帝心之回眷。願垂慈憫，俯察凡情，許令懺罪以懲愆，盡與滌瑕而蕩垢。今醮主某，切念亡過某，人生偶合於四大，形成已具於六根，因根生塵，積塵成垢，必惡積而不掩，致罪大而難迯。欲拔九夜之魂，須懺六根之罪。蓋以見因可欲，明匪心目內觀；不知色即是空，徒令物擾於外。非禮勿視，終有愧於顏淵；膠目而明，亦深慚於莊叟。悅美麗姚冶之態，耽青黃黼黻之觀。況有見金而迷人，安能考詳而視履。如斯造罪，是謂眼根。今日今時，願從懺悔。又若欣褻語而側聽，得邪說而樂聞。遇遏雲繞塵之聲，豈無耽惑；聞急絃促柱之響，寧免流連。信從乎謬論狂謀，貪玩乎淫言穢語，不知非禮而勿聽，豈謂尚德而為聰。如斯造罪，是謂耳根。今日今時，願從懺悔。又若五臭所熏，百物交感。或類幕中之客，剛愛偷香；更聞海畔之夫，翻成逐臭。食求厚味，爭分飲膳之羶香；服美衣奇，為悅綺羅之蘭麝。不知鼻徹為顫，徒令顙困於中。如斯造罪，是謂鼻根。今日今時，願從懺悔。又若耽悅五味，留戀八珍，厭顏回之簞瓢，悅易牙之芻豢，但期口腹之足欲，不知鼎鑊之生冤。況復利口覆邦，巧言亂德。傷人矛戟，忌周雅之莫捫；主辱樞機，因張儀之尚在。徒令言有召禍，不知味即是空。如斯造罪，是謂舌根。今日今時，願從懺悔。又若一身求肆於安佚，不顧人勞；四體務極於優游，惟先自本。侈慾於高堂廣廈，淫心於美食鮮衣，使之驕己以虧他，不免顰眉而悒怏，語以害人而利己，必應動目以睢盱，常欲壞人以自成，豈念施恩而博濟。如斯造罪，是謂身根。今日今時，願從懺悔。又若心妄性本，意入情田，惶貪嫉妬之由生，喜怒哀樂之自出，不念宣尼之四絕，徒惑荀況之五綦。弗定天君，心猿屢放。莫持志帥，氣馬難拘。捨是為非，從邪背正。養性豈知於寡欲，循情惟取於逕行。如斯造罪，是謂意根。今日今時，願從懺悔。如上懺悔，六根之罪。伏願高真宥罪，眾聖垂慈，許其覺後而覺先，錫以更生而更死，黑簿潜消於積業，朱陵即度於亡魂，垂裕後昆，常蒙道蔭。得道之後，昇入無形，和與道合真。
　　臨午十方懺
　　臣眾等至心皈命東方玉寶皇上天尊，九炁天君，一切神仙，諸靈官，虔誠懺謝。
　　伏聞在束為木，於德主仁。人昧仁心，必乖仁德。不能懺洗，曷免愆尤。醮主某奉為亡人某，懺悔不仁之罪。爰自多生，以至今生，或忘惻隱之心，罔抱寬慈之志。在家靡愛親之念，孝養全虧；入仕無憂主之誠，忠勤頓闕。鰥寡孤獨，曷務撫存。疾苦困窮，弗思拯濟。推內溝而不被澤，深愧伊生；笑有刀而潛殺人，但如義甫。弃遺宗族，徒令相怨於一方；委遠弟兄，寧肯同居而共被。問津莫荅，擠壑是圖。既因六行之無聞，豈固一夫之不獲。如斯罪犯，有害寬仁。切慮亡過某身亡之後，墮落東方風雷之獄，或在東嶽聖帝考官之司，輾轉幽關，無由解脫。今日至心皈命東方世界玉寶皇上天尊，九炁天君。伏願敕下泰山，開度亡過某，盡洗不仁之罪，獲霑木德之恩。得道之後，昇入無形，和與道合真。
　　臣眾等至心皈命南方玄真萬福天尊，三炁天君，一切神仙，諸靈官，虔誠懺謝。
　　伏聞在火司南，於德為禮。人乖火德，蓋昧禮經。身積愆尤，須求洗雪。醮官某奉為亡人某，懺悔無禮之罪。自從多生，以至今生，或忌辭遜之心，弗蘊恭勤之志。儀既乖於謙制，事赤失於履和，處卑賤而瀆尊，居幼弱而犯上，几席寧思於下坐，道途必務於先行，橫逆鄉黨之間，浚蔑君親之際。夷俟踞肆，常欲對於聖人；袒裼裸裎，不媿晚於賢哲。豈知顏子憂視聽言動之非，寧憶先王美動容周旋之中。墮與慢而兼用，驕與傲以相成，縱誕若斯，禮儀全失。今切慮亡過某身亡之後，墮落南方火翳之獄，或在南嶽聖帝考官之司，輾轉幽關，無由解脫。今日至心皈命南方世界玄真萬福天尊，三炁天君。伏願敕下南方，開度亡過某，盡洗無禮之罪，超昇快樂之天。得道之後，昇入無形，和與道合真。
　　臣眾等至心皈命西方太妙至極天尊，七炁天君，一切神仙，諸靈官，虔誠懺謝。
　　伏聞在金主西，於德為義。人亡金德，蓋昧義方。身積愆尤，須求洗雪。醮官某奉為亡人某，懺悔不義之罪。自從多生，以至今生，或忌羞惡之心，甘受爾汝之實。食祿耽寵，尤且後君。刎頸結交，尚欲賣友。事已志於井辯，利寧尚於乾和，弗思孟氏之答梁，但效宋牼之悅楚。不勝其欲，則化從夏癸；可謂之殘，則惡類商辛。不能絕穿窬而無害人，豈知循漸摩而由正路。取非有而近於盜，況復適市而攫金；戮不辜而過於嚴，方且舞文而成獄。如斯罪慮，莫適由行。切慮亡人某身亡之後，墮落西方金剛之獄，事擊西嶽聖帝考官之司，輾轉幽關，無由解脫。今日至心皈命西方世界太妙至極天尊，七炁天君。伏願敕下西方，開度亡過某，盡洗不義之罪，獲聞至道之功。得道之後，昇入無形，和與道合真。
　　臣眾等至心皈命北方玄上玉宸天尊，五炁天君，一切神仙，諸靈官，虔誠懺謝。
　　伏聞在水居坎，於德為智。人乖水德，蓋無智心。身積愆尤，須求洗雪。醮官某奉為亡過某，懺悔無智之罪。自從多生，以至今生，弗辨是非之禮，但懷愚昧之情。不自知而不知人，豈舉直而能直，枉睫在眼而弗見，扃居中而愈昏。我固有直於四端，徒成憒憒；皇當知於其二者，反自冥冥。淩禮犯義，不識愛敬於君親；捨信弃忠，豈知敦睦於朋友。光難回於反照，詐且並於今愚。道固易知而易行，剛欲背道；民有後知而後覺，尚愧齊民。徒勞蒙而履刑，不悟寔而知止。罪誠難免，智已全迷。切慮亡人某身亡之後，墮落北方溟泠之獄，事繫北嶽聖帝考官之司，輾轉幽關，無由解脫。今日至心皈命北方世界玄上玉宸天尊，五炁天君。伏願敕下北方，開度亡過某，盡洗無智之罪，即生快樂之天。得道之後，昇入無形，和與道合真。
　　臣眾等至心皈命東北方度仙上聖天尊，梵炁天君，一切神仙，諸靈官，虔誠懺謝。
　　伏聞水居北方，善能利物。人無利物，貪愛資探。身積愆尤，須求洗雪。醮官某奉為亡人某，懺悔貪愛之罪。自從多生，以至今生，不能損己以利他，惟務損人而益己。但知憂惟不足，豈知分無求多。計頃千百而為田翁，藏鏹鉅萬而為錢虜。不知易滿百歲，有如隙駒；剛欲不拔一毛，以為身禍。或欺孤兒寡婦，奪家產而不還；若為坐賈行商，倍價直而自喜。謗僧毀道，全無喜捨之心；見餒遇寒，曾靡矜憐之意。賒貸取一倍之利，未滿欲心；賓友費十百之錢，已形慍色。況有殺人取貨，詎知分人以財。如此愆非，積成殃禍。切慮亡過某身亡之後，墮落東北方擭湯之獄，事擊岱宗考官之司，輾轉幽關，無由解脫。今日至心皈命東北方世界度仙上聖天尊，梵炁天君。伏願眾聖垂慈，亡魂受度，盡洗貪愛之罪，得生快樂之天。得道之後，昇入無形，和與道合真。
　　臣眾等至心皈命東南方好生度命天尊，梵炁天君，一切神仙，諸靈官，虔誠懺謝。
　　伏聞東方木德，又欲廣生。人無好生，殺害為甚。未能洗雪，曷克愆尤。醮主某奉為亡人某，懺悔殺害之罪。自從多生，以至今生，惟甘適口之嚙肥，不念有生之畏死。彎弓挾彈，落飛羽於雲中；垂網沉鈎，出遊鱗於水底。濡沫未忘而髻鬣已頓，搏風在念而羽翩皆摧。犬豕牛羊，皆極情而擊刺；鷄騖鵝鴈，嘗循意以烹前。聲呼號於刀斧之前，血淋漓於鼎俎之上。封刳解剝，不思均是色身；煮炙炮燔，但謂甘充口腹。思魯恭之馴雉，用意何殊；想西巴之放麑，存心曷異。非能不忍其死，徒令多喪其生，積此愆尤，寧無陷墜。切慮亡人某身亡之後，墮落銅柱之獄，事擊岱宗考官之司，輾轉幽關，無由解脫。今日至心皈命東南方好生度命天尊，梵炁天君。伏願眾聖垂慈，亡魂受度，盡洗殺害之罪，即生快樂之天。得道之後，昇入無形，和與道合真。
　　臣眾等至心皈命西南方太靈虛皇天尊，梵炁天君，一切神仙，諸靈官，虔誠懺謝。
　　伏聞南方火德，又在貌嚴。人失貌嚴，必居邪行。不求洗雪，曷免愆尤。醮主某奉為亡過某，懺悔邪行之罪。自從多生，以至今生，或懷婬佚之心，失守廉潔之操。擬求思於漢上，懋期會於桑中，美澤陂之蒲荷，贈漆洧之芍藥。有女懷春而誘於士，匪來貿絲而即我謀。盛服而強其委禽，踰墻而摟其處子。志希任達，梭折齒而不慙；情慕合歡，琴挑心而切喜。但知粉白黛緑，有美顏容；豈謂目挑心招，深乖禮義。事有形於盜嫂，跡且至於竊妻。積此罪愆，必貽殃禍。切慮亡人某身亡之後，墮落西南方屠割之獄，事繫岱宗考官之司，輾轉幽關，無由解脫。今日至心皈命西南方太靈虛皇天尊，梵炁天君。伏願眾聖垂慈，亡魂受度，盡洗邪行之罪，得生快樂之天。得道之後，昇入無形，和與道合真。
　　臣眾等至心皈命西北方無量太華天尊，梵炁天君，一切神仙，諸靈官，虔誠懺謝。
　　伏聞西方金德，又在禁非。人不禁非，偷盜為甚。不求洗雪，曷免愆尤。醮主某奉為亡人某，懺悔偷盜之罪。自從多生，以至今生，不貴西山之高，惟慕東陵之猾。目窺手探，晝伏夜行。徒患其貪，若宋邦之向氏；不知其道，慙齊地之國生。曾非勤苦之得財，但務穿窬而取賄。擔囊負櫃，翻更喜於緘縢；抉門斬關，豈更憂於扃鍵。落帽而得藏揲，但若祖班；同舍而償誣金，豈如直子。赭裾而識，曾貽張敞之擒；察眉可知，難逭卻雍之見。謾言先勇而後義，復有王藏而賴姦。積此非邪，遂成殃咎。切慮亡人某身亡之後，墮在西北方火車之獄，又關岱嶽考官之司，輾轉幽關，無由解脫。今日至心皈命西北方無量太華天尊，梵炁天君。伏願眾聖垂慈，亡魂受度，盡洗偷盜之罪，得生快樂之天。得道之後，昇入無形，和與道合真。
　　臣眾等至心皈命上方玉虛明皇天尊，一炁天君，一切神仙，諸靈官，虔誠懺謝。
　　伏聞天道貴正，以一存誠。人無正誠，背違天道。不能洗雪，曷免愆尤。醮官某奉為亡人某，懺悔無信之罪。自從多生，以至今生，綺語妄言，背盟負約。軍已亡於甲冑，尚冀安全；車非有於軏輗，猶言行可。金殊季布之諾，責在友朋；紳異子張之書，怨形州里。不念能開之金石，或且矯誣於鬼神。可復其言，終殘魯語。二三其德，遂愧周詩。浮偽虛誣，豈徒欺物而兼為欺己；詭譎誕幻，不能動人而豈復動天。但欲掩世俗之聾盲，曾不畏日月之照臨，積失誠信，難免愆尤。切慮亡人某身亡之後，墮落冥途，事繫三元考官之司，無由解脫。今日至心歸命上方玉虛明皇天尊，一炁天君。伏願三官解釋，亡者超升，盡除無信之愆，得證逍遙之果。得道之後，昇入無形，和與道合真。
　　臣眾等至心皈命下方真皇洞神天尊，九壘土皇君，一切神仙，諸靈官，虔誠懺謝。
　　伏聞地道貴信，惟直以方。人無信直，背違地道。不能洗雪，曷免愆尤。醮主某奉為亡人某，懺悔不正之罪。自從多生，以至今生，身如鈎曲，事異短方，捨正路而不由，蹈邪徑而常往，謟詐而害良善，姦詭而嫉正人。直義不容，見夷吾編棧之喻；邦雖有道，無史魚如矢之心。毀譽不見於直行，機巧遂聞於無恥。童五尺而來，適市必務肆欺；詩三百而貴，無邪不知可蔽。用力惟從於回遹，求福罔念於不回。積此愆尤，自貽罪戾。切慮亡人某身亡之後，墮在九幽之獄，事擊酆都泉曲考官之司，輾轉寒鄉，無由解脫。今日至心皈命下方真皇洞神天尊，九壘土皇君。伏願酆都罷對，泉曲宥魂，盡洗不正之愆，永證逍遙之果。得道之後，昇入無形，和與道合真。
　　靜夜都懺
　　臣眾等志心歸命十方太乙救苦天尊，東嶽天齊仁聖帝，淑明坤德大皇后，司命真君，炳靈孚佑王，護國顯應侯，西齊大王，十宮真君，六曹八十四司判官，一切神仙，諸靈官，虔誠懺謝。
　　伏聞古鏡含光，或緣垢穢；明蟾委照，尚被雲遮。鏡本無瑕，垢從外蔽；月非有翳，雲自傍生。垢既磨而鏡罔不明，雲盡捲而月無不照。況斯人之均禀，亦覺性之圓明。但性逐情移，欲因物誘，心不存於養性，欲遂至於恣情，造罪造惡而弗知，忘本忘初而不返。倘或一朝而覺悟，即令萬罪以蕩除。故上天開大宥之門，在眾聖廣惟新之化。惠風鼓蕩，掃除色界之塵；法雨流行，洗滌多生之障。誠心皆容於懺悔，今日用罄於皈依。醮主某伏念亡過某，切慮生存之日，習邪勝正，背覺合塵，浚侮君親，暴蔑師長，不務仁心而愛物，常多己是而非人。貫朽粟陳，豈興哀於鰥寡；食鮮衣美，寧軫念於飢寒。罔羅水陸之禽魚，不管喪身失命；鞭撻門庭之奴僕，豈憐刻骨傷肌。喜驕傲而矜己自賢，好嘲謔而玩人喪德。權衡度量，有輕重大小之欺；契券質劑，有塗注改抹之妄。謗毀僧道，苦怯欺愚，多行咒咀而褻瀆鬼神，自恃豪強而背違天地，暴橫鄉黨，嫉妬賢良。見金寶而生貪，陰謀奪取；析田產而自厚，詎肯平分。私囑官吏而冤陷無辜，連結俠少而毆擊良善，婬良家子，抒比丘尼，假貸不還而背約食言，賣儥取息則逞奸售偽。如斯罪戾，盡出非邪。今日皈命高真，實懷痛悔；投誠嶽帝，惟務深懲。伏願沛澤流恩，滌瑕蕩垢，破幽牢於長夜，指覺路於迷途。釋罪東宮，速休考對；注生南極，即使超昇。出苦惱河，達逍遙岸，仍洎九玄七祖、六趣三途，俱脫陰曹，並生天道，冢訟不興於往逝，伏連無及於後人，利及存亡，功霑水陸。得道之後，昇入無形，和與道合真。
　　道門科範大全集卷之八十五竟
　　道門科範大全集卷之八十六
　　廣成先生杜光庭刪定
　　靈寶崇神大醮儀
　　自然行道
　　法事陞壇如式。
　　各禮師存念如法。
　　宣衛靈咒。
　　五星高耀，瑞氣飛浮。元始集神，天地交周。玉符寶節，嘯命微幽。擲火揚威，奸凶無留。萬魔振伏，紛葩卻消。摧怪滅惡，道炁周流。神光照夜，陰翳俱收。萬神降格，扇景乘飈。羣生咸遂，惠徧神州，與道合真。
　　鳴法鼓二十四通。
　　發鑪。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為宣意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天金闕玉皇上帝御前。
　　請稱法位。
　　具位臣某等，謹虔誠上啟，三清上帝，十極高真，日帝月皇，南宸北斗，三官五帝，四聖真仙，演教傳經歷代師真聖眾，酆都嶽瀆、憲府洞天、水國雷司、城隍溫部、當境廟社，應感一切眾真。咸望洪慈，洞昭丹懇。臣聞大而化之謂之聖，聖能充塞於兩間；感而遂通謂之神，神能通變於四海。本上穹之星曜，作下土之威靈，代天而主制山川，察民而虧盈禍福。善之極者，則臻其福善；痾之深者，則肆以災痾。儼然無黨以無偏，必可以正而以直。天以神而繩愆紏繆，人以神而降盛儲祥。神人既有於相依，天道必能於監照。德斯孚佑，恩豈忽忌。醮主某幸處人倫，切依神庇。當奉犧牲之祭，恐未盡於嚴恭；敢陳蠲潔之修，庶獲伸於昭報。諷瓊篇之隱韻，歌碧落之洞章。欽仰元慈，用延景貺。某職當宣化，志在佐時，務積行以修功，期拯民而濟物。凡有陳露，敢不上聞，具有詞誠，謹當宣奏。
　　宣詞。
　　諦詳詞語，灼見至誠。非沖科何以感神道之睠終，非道範何以增尊神之威福。是用輒憑道侶，恭演仙科，冀回有裕之天慈，重益無邊之神力。臣聞君不自治，付守令以主民；天本無言，委神祇而贊化。凡分職共理於靈祠福地，則承流宣化於壯縣名藩。害盈益謙，賞善罰惡。凡有吉凶之兆，皆能影響之隨。以今崇神行道，請法眾等運玆初捻上香，願此香煙，供養太上三尊，諸天上帝。以是功德，上祝神位。伏願真乘頓悟，道果彌高，享神福之無窮，昇仙階之上品。然後福流國祚，保佑帝圖，四海晏清，八方寧靖。今故燒香，自皈依道尊大聖眾至真之德。得道之後，昇入無形，和與道合真。
　　臣聞秘言傳世，即為眾妙之門；大道無形，常寓經綸之旨。教法本同一理，賢愚自異兩途。苟能靜慮以研機，乃可因心而會道。以今崇神行道，請法眾等運玆二捻上香，願此香煙，供養璇霄列聖，紫極高真。以是功德，上祝神位。伏願靈通益顯，神武維揚，徽稱廟食而永昌，仙職丹臺而高證。然後流恩幽趣，賜澤陰關，凡居狴犴之滯魂，速遂超昇於仙界。今故燒香，自皈依經尊大聖眾至真之德。得道之後，昇入無形，和與道合真。
　　臣聞開導群生，演先天之教典；根元萬善，義當主於師尊。證入之妙，已達乎先；希夷之風，有傳於後。眷玆信士，欽乃善功。以今崇神行道，請法眾等運玆三捻上香，願此香煙，供養嶽瀆帝王，地水仙眾。以是功德，歸流醮主某家。伏願恩休廣被，災咎潜消。世襲科名，床滿崔琳之笏；家傳孝行，盈郭巨之金。經紀者則貨財有餘，在公者王事皆吉。福如川至，壽與嵩高。十日雨而五日風，民有秋成之望；三年耕而九年蓄，世無憾歲之憂。比屋無虞，井座康乂。今故燒香，自皈依師尊大聖眾至真之德。得道之後，昇入無形，和與道合真。
　　重稱法位。
　　具位臣某等，謹重誠上啟，三清上帝，十極高真，日帝月皇，南宸北斗，三官五帝，四聖真仙，演教傳經歷代師真聖眾，酆都嶽瀆、憲府洞天、水國雷司、城隍溫部、當境廟社，應感一切眾真。咸望洪慈，洞昭謝捆。臣聞三天十極，惟列聖之攸居；九州八絃，有神祇而主宰。蓋以帝御九重之宣命，使其神維四海以舒張。是以天與神為用者，若水濟舟；神與人交孚者，如谷應響。民仍禍福則神目掣電，祟起災祥則天監昭彰。或佐國以興功，或為民而除害，木馬有流汗之異，金雞有唱曉之期，銅梁玉壘之殊功，汶水珠江之盛事。況以天不降其大任，地豈得乎太寧？山川隆不裂之基，人鬼兩不傷之理。此皆神道之匡衛，致令民命以恬安。醮主某素欽奉於神靈，每興修於禴祭，未盡虔恭之禮，常懷兢惕之憂，慮招瀆侮之殃，難致安榮之喜。用是恭依妙典，肅建蘭場，列蘋蘩蘊藻之儀，薦心腹肺腸之請。仰靈光而設醮，對神御以宣揚。願回不測之威靈，俯鑒再三之懇禱。伏冀五星循度，躋年穀之屢豐；三階太平，俾雨暘之時若。民拱北辰之德政，士窺東璧之文章。商賈趨天市之垣，仕進躡文昌之府。農夫播種，願賜豐禳。嬪娣蚕桑，悉加充衍。更冀貪狼掃跡，天狗回頭。萬里妖氛，挽天河而一洗；千靈垂貺，整箕柄以重張。次乞郡縣肅清，萬境寧靜，里閈亡水火之患，方隅除疫癘之災，和氣充盈，太平交享，盡荷裁成之化，俱蒙再造之恩。上明神君汪洋之德，下副兆民皈仰之忱，謹啟以聞。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌。
　　出戶。
　　道門科範大全集卷之八十六竟
　　道門科範大全集卷之八十七
　　靈寶崇神大醮儀
　　設醮行道
　　法事陞壇如常。
　　各禮師存念如法。
　　宣衛靈咒。
　　五星列照，煥明五方。水星卻災，木德致昌。熒惑消禍，太白辟兵。鎮星四據，家國利亨。名刊玉簡，字錄帝房。乘飈散景，飛騰太空。出入冥無，遊宴十方。五雲浮蓋，招神攝風。役使萬靈，上衛仙翁，與道合真。
　　嗚法鼓二十四通。
　　發鑪。
　　無上三天玄元始三炁，太上道君，太上老君，召出臣身中三五功曹，左右官使者，左右捧香，驛龍騎吏，侍香金童，傳言散花玉女，五帝直符，直日香官，合三十六人出。出者嚴裝顯服，冠帶垂纓，關啟玄壇土地，方域神真。臣今靜夜行道，謹奏為宣意，其諸情悃，已錄告聞，願得太上十方至真道炁，靈寶瑞光下降，流入臣身中，令臣所啟，速達徑御太上無極大道、昊天金闕玉皇上帝御前。
　　請稱法位。
　　具位臣某等，謹虔誠上啟，三清上帝，十極高真，日帝月皇，南辰北斗，三官五帝，四聖真仙，演教傳經歷代師真聖眾，酆都嶽瀆、憲府洞天、水國雷司、城隍溫部、當境廟社，應感一切眾真。咸望洪慈，洞昭丹懇。伏聞天道杳冥，惟德是輔。神明正直，與人相依。敬洗滌於凡心，用感通於明德。英靈如在，精爽必申。恭惟神位，護國庇民，除害興利，名刊祀典，煥若列星，欣逢消吉之辰，恭展蕭香之薦，輿情共慶，庶類咸熙。幸垂朌響之符，少副勤劬之請。
　　降聖，初獻，散花。
　　臣謹同誠上啟，三清上帝，十極高真，醮筵證盟，一切真宰。願啟洪慈，洞回清鑑。伏聞惟神善貸救人而無棄人，至聖弗居不德是以有德。以凡求聖，則疑於曠絕；以聖格凡，則出於慈光。恭惟神位，得一炳靈，降神下土。剪妖去孽，如拈木之無難；佐國興邦；乃奮威之有健。佳辰幸會，報德寧忘。黍稷瓜花，粗致欽崇之禮；聰明正直，佇回陰隲之私。今有詞誠，謹當宣奏。
　　宣詞，亞獻，散花。
　　詞文昭告，諒達聰明。今弟子某激切虔祈，曲盡心聲之發；洪靈不測，有如谷應之期。伏冀臨在上而質在旁，曲應凡庸之禱；聽思聰而視思敬，俯垂莫大之恩。伏聞自神自明，禮載前知之妙；作威作福，書明立極之端。惟淵懿之資深，斯眇綿而作炳。曠神明而洞照，本睿哲之流光。恭惟神位，天躔分曜，山岳英華，既乃聖而乃神，能立天而立道，威靈顯赫，徽號褒崇。某確意精修，蕙餚欽奉，伏冀英靈如在，妙化來歆，監其禮而錄其誠，聽其言而觀其行。神之愛子，民福無窮。眾等虔恭，謹陳終獻。
　　散花。
　　臣謹重誠上啟三清上帝，十極高真，醮筵證盟，一切真宰。咸望洪慈，俯回昭鑑。伏聞人為天地之心，無心則天地空其用；神乃陰陽之本，亡本則陰陽蔑其靈。天不人不因，人不天不主。天人交感，則三才共治；神鬼相符，則一德潛寧。恭惟神位，與天為徒，執古之道，受上帝之眷命，執下土之絃綱。惟我國家，欽崇祀典。無災無害者，褒之廟號；有功有績者，錫以徽稱。俾能扶佑於邦家，迄又安寧於民社。醮主某御恩有日，報德失時，略伸芹薦之儀，用致心歸之切。今則禮周三獻，詞不再陳，祈大德之有容，福小民之無爽。而今而後，罪若露而見睍即消；自東自西，福若河而值冬不决。道途平坦，家室安然，官私口舌并消除，火盜虎狼俱屏息，凡居出入，長賴神庥。但某等下情，不任虔祝之至。
　　十二願。
　　復鑪。
　　謹攝香官使者、左右龍虎君、侍香諸靈官，當令臣向來設醮行道之所，自然生金液丹碧，芝英百靈，眾真交會，在此香火鑪前。當願十方仙童玉女，接侍蘭煙，傳臣向來所啟之誠，速達徑御至真無極大道、昊天玉皇上帝御前。
　　出堂頌，辭師。
　　送聖，化財。
　　道門科範大全集卷之八十七竟