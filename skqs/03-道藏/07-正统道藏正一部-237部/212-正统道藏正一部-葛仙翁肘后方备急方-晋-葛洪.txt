葛仙翁肘後備急方
　　經名：肘徒備急方。原名：肘徒教卒方。簡稱：肘穠方。晉葛洪撰，梁陶弘景、金場用道增補。八卷。底本出處：《正統道藏》正乙部。參校本：明萬曆劉自化本，簡稱萬曆本。
　　目錄
　　卷一
　　救卒中惡死方第一
　　救卒尸蹶死方第二
　　救卒客件死方第三
　　治卒得鬼擊方第四
　　治卒魘寐不寤方第五
　　治卒中五尸方第六
　　治尸注鬼注方第七
　　治卒心痛方第八
　　治卒腹痛方第九
　　治心腹俱痛方第十
　　治卒心腹煩滿方第十一
　　卷二
　　治卒霍亂諸急方第十二
　　治傷寒時氣溫病方第十三
　　治時氣病起諸勞復方第十四
　　治瘴氣疫癘溫毒諸方第十五
　　卷三
　　治寒熱諸瘧方第十六
　　治卒發癲狂病方第十七
　　治卒得驚邪恍惚方第十八
　　治卒中風諸急方第十九
　　治卒風瘡不得語方第二十
　　治風毒腳弱痺滿上氣方第二十一
　　治服散卒發動困篤方第二十二
　　治卒上氣咳嗽方第二十三
　　治卒身面腫滿方第二十四
　　卷四
　　治卒大腹水病方第二十五
　　治卒心腹癥堅方第二十六
　　治心腹寒玲食飲積聚結癖方第二十七
　　治胸膈上痰癮諸方第二十八
　　治卒患胸痺痛方第二十九
　　治卒胃反嘔吭方第三十
　　治卒發黃疸諸黃病方第三十一
　　治卒患腰脅痛諸方第三十二
　　治虛損贏瘦不堪勞動方第三十三
　　治脾胃虛弱不能飲食方第三十四
　　治卒絕糧失食饑憊欲死方第三十五
　　卷五
　　治癱疽拓乳諸毒腫方第三十六
　　治腸癱肺癱方第三十七
　　治卒發丹火惡毒瘡方第三十八
　　治痛癬疥漆瘡諸惡瘡方第三十九
　　治卒得癩皮毛變黑方第四十
　　治卒得蟲鼠諸瘓方第四十一
　　治卒陰腫痛頹卵方第四十二
　　卷六
　　治目赤痛暗昧刺諸病方#1第四十三
　　治卒耳聾諸病方第四十七#2
　　治耳為百蟲雜物所入方第四十八
　　治卒食噎不下方第四十九
　　治卒諸雜物煩不下方第五十
　　治卒誤吞諸物及患方第五十一
　　治面皰髮禿身臭心憎鄙醜方第五十二
　　卷七
　　治為熊虎爪牙所傷毒痛方第五十三
　　治卒為荊犬所咬毒方第五十四
　　治卒毒及狐溺棘所毒痛方第五十五
　　治卒青蛙蝗虺眾蛇所螫方第五十六
　　治蛇瘡敗蛇骨刺人入口繞身諸方第五十七
　　治卒入山草禁辟眾蛇藥衛方第五十八
　　治卒蜈蚣蜘蛛所螫方第五十九
　　治卒躉螫方第六十
　　治卒蜂所螫方第六十一
　　治卒竭所螫方第六十二
　　治中蠱毒方第六十三
　　治卒中溪毒方第六十四
　　治卒中射工水弩毒方第六十五
　　治卒中沙虱毒方第六十六
　　治卒服藥過劑煩悶方第六十七
　　治卒中諸藥毒救解方第六十八
　　治食中諸毒方第六十九
　　治防避飲食諸毒方第七十
　　治卒飲酒大醉諸病方第七十一
　　卷八
　　葛仙翁肘後備急方序
　　治百病備急丸散膏諸要方第七十二
　　治牛馬六畜水穀疫癘諸病方第七十三
　　葛仙翁肘復備急方目錄竟
　　#1方：此下各篇序號原無，今據正文順序補。
　　#2四十七：此上缺四十四、四十五、四十六篇目，疑誤。 
　　葛仙翕肘後備急方卷之一
　　救卒中惡死方第一
　　救卒死，或先病痛，或常居寢臥，奄忽而絕，皆是中死。救之方：
　　一方，取蔥黃心刺其鼻，男左女右，入七八寸。若使目中血出，佳。扁鵲法同是，後吹耳條中#1，葛當言此云吹鼻，故別為一法。
　　又方，令二人以衣壅口，吹其兩耳，極則易。又可以筒吹之，并捧其肩上，側身遠之，莫臨死人上。
　　又方，以蔥葉刺耳，耳中、鼻中血出者莫怪，無血難治，有血是候。時當捧兩手忽放之，須臾死人自當舉手撈人，言痛乃止，男刺左鼻，女刺右鼻中，令入七八寸餘，大效。亦治自鎰死。與此扁鵲方同。
　　又方，以綿漬好酒中，須臾置死人鼻中，手按令汁入鼻中，并持其手足，莫令驚。
　　又方，視其上唇裏弦弦者，有白如黍米大，以針決去之。
　　又方，以小便灌其面，數回即能語。此扁鵲方法。
　　又方，取皂莢如大豆，吹其兩鼻中，嚏則氣通矣。
　　又方，灸其唇下宛宛中承漿穴，十壯，大效矣。
　　又方，割雄雞頸取血，以塗其面，乾復塗，并以灰營死人一周。
　　又方，以管吹下部，令數人互吹之，氣通則活。
　　又方，破白犬以搨心上。無白犬，白鸚亦佳。
　　又方，取雄鴨就死人口上，斷其頭，以熱血瀝口中，并以竹筒吹其下部，極則易人，氣通下即活。
　　又方，取牛馬糞尚濕者，絞取汁，灌其口中，令入喉，若口已禁者，以物強發之，若不可強者，乃扣齒下。若無新者，以人溺解乾者，絞取汁。此扁鵲云。
　　又方，以繩圍其死人肘腕，男左女右，畢，伸繩從背上大槌度以下，又從此灸，橫行各半繩，此法三灸各三，即起。
　　又方，令爪其病人人中，取醒。不者，捲其手灸下紋頭，隨年。
　　又方，灸鼻人中，三壯也。
　　又方，灸兩足大指爪甲聚毛中，七壯。此華他#2法。一云三七壯。
　　又方，灸臍中，百壯也。
　　扁鵲法又云：斷（犭＋屯）尾，取血飲之，并縛（犭＋屯）以枕之，死人須臾活。
　　又云：半夏末如大豆，吹鼻中。
　　又方，搗女青#3 屑重一錢匕，開口內喉中，以水苦酒，立活。
　　按：此前救卒死四方并後尸蹶事，并是魏大夫傳中正一真人所說，扁鵲受長桑公子法，尋此傳出世，在葛後二十許年，無容知見，當是斯法久已在世，故或言楚王，或言趙王，兼立語次第，亦參差故也。
　　又張仲景諸要方，搗薤汁，以灌鼻中。
　　又方，割丹雄雞冠血，管吹內鼻中。
　　又方，以雞冠及血塗面上，灰圍四邊，立起。
　　又方，猪脂如雞子大，苦酒一升，煮沸，以灌喉中。
　　又方，大豆二七枚，以雞子白并酒和，盡以吞之。
　　救卒死而壯熱者，礬石半斤，水一斗半，煮消以漬脚，令沒踝。
　　救卒死而目閉者，騎牛臨面，搗薤汁，灌之耳中，吹皂莢鼻中，立效。
　　救卒死而張目及舌者，灸手足兩爪後，十四壯了，飲以五毒諸膏散有巴豆者。
　　救卒死而四支不收，矢便者，馬矢一升，水三斗，煮取二斗以洗之。又取牛洞一升，溫酒灌口中。洞者，稀糞也。灸心下一寸，臍上三寸，臍下四寸，各一百壯，差。
　　若救小兒卒死而吐利，不知是何病者，馬矢一丸，絞取汁以吞之。無濕者，水煮取汁。
　　又有備急三物丸散及裴公膏，并在後備急藥條中，救卒死尤良，亦可臨時合用之。凡卒死中惡及尸蹶，皆天地及人身自然陰陽之氣，忽有乖離否中隔，上下不通，偏竭所致。故雖涉死、境，猶可治而生，綠氣未都竭也，當爾之時，兼有鬼神於其問，故亦可以符衛而獲濟者。
　　附方
　　扁鵲云：中惡與卒死鬼擊亦相類，已死者，為治皆參用此方。
　　搗菖蒲生根，絞汁灌之，立差。尸厥之病，卒死脉猶動，聽其耳中如微語聲，股問暖是也，亦此方治之。
　　孫真人治卒死方，以皂角末吹鼻中。
　　救卒死尸蹶方第二
　　尸蹶之病，卒死而脈猶動，聽其耳中循循如嘯聲，而股間暖是也。耳中雖然嘯聲而脉動者，故當以尸蹶。救之方：
　　以管吹其左耳中極三度，復吹右耳三度，活。
　　又方，搗乾菖蒲，以一棗核大，著其舌下。又方，灸鼻人中，七壯，又灸陰囊方下去下部一寸，百壯。若婦人，灸兩乳中問。又云：爪刺人中良久，又針人中至齒，立起。
　　此亦全是魏大夫傳中扁鵲法，即趙太子之患。又張仲景云：尸一蹶，脉動而無氣，氣閉不通，故靜然而死也。
　　以菖蒲屑內鼻兩孔中，吹之。令人以桂屑著舌下。又云扁鵲法，治楚王效。
　　又方，剔左角髮，方二寸，燒末，以酒灌令入喉，立起也。
　　又方，以繩圍其臂腕，男左女右，繩從大椎上度，下行脊上，灸繩頭，五十壯，活。此是扁鵲秘法。
　　又方，熨其兩脅下，取竈中墨如彈丸，漿水和飲之。須臾三四，以管吹耳中，令三四人更互吹之。又，小管吹鼻孔，梁上塵如豆，著中吹之，令入差。
　　又方，白馬尾二七莖，白馬前脚目一枚，合燒之，以苦酒丸如小豆，開口吞二丸，須臾服一丸。
　　又方，針百會，當鼻中，入髮際五寸，針入三分，補之。針足大指甲下肉側去甲三分，又針足中指甲上各三分，大指之內去端韭葉。又針手少陰銳骨之端各一分。
　　又方，灸羶中穴二十八壯。
　　救卒客忤死方第三
　　客忤者，中惡之類也，多於道門門外得之，令人心腹絞痛脹滿，氣衝心胸。不即治，亦殺人。救之方：
　　灸鼻人中三十壯，令切鼻柱下也。以水漬梗米，取汁一二升，飲之。口已禁者，以物強發之。
　　又方，搗墨，水和服一錢匕。
　　又方，以銅器若瓦器，貯熱湯，器著腹上。轉冷者，撤去衣，器親肉。大冷者，易以熱湯。取愈則止。
　　又方，以三重衣著腹上，銅器著衣上，稍稍少許茅於器中燒之，茅盡益之，勿頓多也，取愈乃止。
　　又方，以繩橫度其人口，以度其臍去四面各一處，灸各三壯，令四火俱起，差。
　　又方，橫度口中折之，令上頭著心下，灸下頭五壯。
　　又方，真丹方寸匕，蜜三合，和服。口噤者，折齒下之。
　　扁鵲治忤有救卒符并服盥湯法，恐非庸世所能，故不載。而此病即今人所謂中惡者，與卒死鬼擊亦相類，為治皆參取而用之已死者。
　　搗生菖蒲根，絞取汁，含之立差。
　　卒忤停尸不能言者，桔梗燒二枚，末之，服。
　　又方，末細辛、桂，分等，內口中。
　　又方，雞冠血和真朱，丸如小豆，內口中，與三四枚，差。若卒口噤不開者，末生附子，置管中，吹內舌下，即差矣。
　　又方，人血和真朱，如梧桐子大二丸，折齒納喉中，令下。
　　華佗，卒中惡短氣欲死，灸足兩母指上甲後聚毛中，各十四壯，即愈。未差，又灸十四壯。前救卒死方，三七壯，已有其法。
　　又張仲景諸要方，麻黃四兩，杏人七十枚，甘草一兩，以水八升，煮取三升，分令嚥之，通治諸感忤。
　　又方，韭根一把，烏梅二十個，茱萸半斤，以水一斗煮之，以病人櫛內中三沸，櫛浮者生，沉者死。煮得三升，與飲之。
　　又方，桂一兩，生薑三兩，梔子十四枚，豉五合，搗，以酒三升，攪，微煮之，味出去滓，頓服取差。
　　飛尸走馬湯：巴豆二枚，杏人二枚，合綿纏，椎令碎，著熱湯二合中，指捻令汁出，便與飲之，炊間頓下飲，差。小量之，通治諸飛尸鬼擊。
　　又有諸丸散，并在備急藥中。客者客也，忤者犯也，謂客氣犯人也。此蓋惡氣，治之多愈，雖是氣來鬼鬼毒厲之氣，忽逢觸之其衰歇，故不能如自然惡氣治之。入身而侵克藏府經絡，差後猶宜更為治，以消其餘勢。不爾，亟終為患，令有時輒發。
　　附方
　　《外臺秘要》：治卒客忤停尸不能言，細辛、桂心等分，內口中。
　　又方，燒桔梗二兩，末，米飲服，仍吞麝香如大豆許，佳。
　　《廣利方》：治卒中客忤垂死，麝香一錢，重研，和醋二合，服之即差。
　　治卒得鬼擊方第四
　　鬼擊之病，得之無漸卒著，如人力#4刺狀，胸脅腹內絞急切痛，不可抑按，或即吐血，或鼻中出血，或下血。一名鬼排。治之方：
　　灸鼻下人中一壯，立愈。不差，可加數壯。
　　又方，升麻、獨活、牡桂分等，末，酒服方寸匕，立愈。
　　又方，灸臍下一寸二壯。
　　又方，灸臍上一寸七壯，及兩踵白肉際，取差。
　　又方，熟艾如鴨子大三枚，水五升，煮取二升，頓服之。
　　又方，鹽一升，水二升，和攪飲之，并以冷水噀之，勿令即得吐，須臾吐，即差。
　　又方，以粉一撮，著水中攪，飲之。
　　又方，以淳酒，吹內兩鼻中。
　　又方，斷白犬一頭，取熱犬血一升，飲之。
　　又方，割雞冠血以瀝口中，令一嚥，仍破此雞以搨心下，冷乃棄之於道邊，得烏雞彌佗#5妙。
　　又方，牛子矢一升，酒三升，煮服之。大牛亦可用之。
　　又方，刀鞘三寸，燒末，水飲之。
　　又方，燒鼠矢，末服，如黍米，不能飲之，以少水知#6內口中。
　　又有諸丸散，并在備急藥條中，今巫實見人忽有被鬼神所擺拂者，或犯其行伍，或遇相觸突，或身神散弱，或愆負所貽，輕者因而獲免，重者多見死亡，猶如燕簡輩事，非為虛也，必應死，亦不可，要自不得不救爾。
　　附方
　　《古今錄驗》：療妖魅貓鬼病人不肯言鬼方，鹿角屑搗散，以水服方寸匕，即言實也。
　　治卒魘寐不寤方第五
　　卧忽不寤，勿以火照，火照之殺人，但痛嚙其踵及足拇指甲際，而多唾其面即活。又治之方：
　　末皂角，管吹兩鼻中，即起，三四日猶可吹。又，以毛刺鼻孔中，男左女右，展轉進之。
　　又方，以蘆管吹兩耳，并取病人髮二七莖，作繩納鼻孔中，割雄雞冠取血，以管吹入咽喉中，大效。
　　又方，末竈下黃土，管吹入鼻中。末雄黃并桂，吹鼻中，并佳。
　　又方，取井底泥，塗目畢，令人垂頭於井中，呼其姓名，即便起也。
　　又方，取韭搗以汁，吹鼻孔。冬月可掘取根，取汁灌於口中。
　　又方，以鹽湯飲之，多少約在意。
　　又方，以其人置地，利刀畫地，從肩起，男左女右，令周面以刀鋒刻#7病人鼻，令入一分，急持勿動，其人當鬼神語求哀，乃問：阿誰，何故來？當自乞去，乃以指滅向所畫地，當肩頭數寸，令得去，不可不具請問之也。
　　又方，以瓦甑覆病人面上，使人疾打破甑，則寤。
　　又方，以牛蹄或馬蹄，臨魘人上，亦可治卒死。青牛尤佳。
　　又方，搗雄黃，細篩，管吹納兩鼻中。桂亦佳。
　　又方，萬蒲末，吹兩鼻中，又末內舌下。
　　又方，以甑帶左索縛其肘後，男左女右，用餘稍急絞之，又以麻縛腳，乃請問其故，約敕解之，令一人坐頭守，一人於戶內呼病人姓名，坐人應曰：諾在。便蘇。
　　卒魘不覺，灸足下大指聚毛中，二十一壯。
　　人喜魘及惡夢者，取火死灰，著履中，合枕。
　　又方，帶雄黃，男左女右。
　　又方，灸兩足大指上聚毛中，灸二十壯。
　　又方，用真麝香一子，於頭邊。
　　又方，以虎頭枕尤佳。
　　辟魘寐方，取雄黃如棗核，繫左腋下，令人終身不魘寐。
　　又方，真赤罽方一赤以枕之。
　　又方，作犀角枕佳，以青木香內枕中，并帶。
　　又方，（ ）治卒魘寐久，書此符於紙，燒令惡#8，以少水和之，內死人口中，懸鑒死者耳前打之，喚死者名，不過半日即活。
　　魘卧寐不寤者，皆魂魄外游，為邪所執，錄欲還未得所，忌火照，火照遂不復入，而有燈光中魘者，是本由明出，但不反身中故耳。
　　附方
　　《千金方》：治鬼魘不悟，皂莢末刀圭，起死人。
　　治卒中五尸方第六
　　五尸者飛尸、遁尸、風尸、沉尸、尸注也，今所載方兼治之，其狀腹痛脹急，不得氣息，上衝心胸，旁攻兩脅，或磥塊涌起，或攣引腰脊。兼治之方：灸乳後三寸，十四壯，男左女右，不止，更加壯數，差。
　　又方，灸心下三寸，六十壯。
　　又方，灸乳下一寸，隨病左右，多其壯數，即差。
　　又方，以四指尖其痛處，下灸指下際數壯，令人痛，上爪其鼻人中，又爪其心下一寸，多其壯，取差。
　　又方，破雞子白，頓吞之。口閉者，內喉中，搖頓令下，立差。
　　又方，破鸚子白，頓吞七枚，不可再服。
　　又方，理當陸根熬，以囊貯，更番熨之，冷復易。雖有五尸之名，其例皆相似，而有小異者。飛尸者，游走皮膚，洞穿藏府，每發刺痛，變作無常也。遁尸者，附骨入肉，攻鑿血脈，每發不可得近，見尸喪，聞哀哭便作也。風尸者，淫躍四肢，不知痛之所在，每發昏恍，得風雪便作也。沉尸者，纏結藏府，衝心脅，每發絞#9切，遇寒令#10便作也。尸注者，舉身沉重，精神錯雜，常覺昏廢，依節氣改變，輒致大惡。此一條，別有治，後熨也。凡五尸，即身中尸鬼接引也，共為病害，經術甚有消滅之方，而非世徒能用。今復撰其經要，以救其敝。方：
　　雄黃一兩，大蒜一兩，令相和似彈丸許，內二合熱酒中服之，須臾差。未差更作，已有疢者，常畜此藥也。
　　又方，乾薑、桂分等，末之，鹽孔#11指撮，熬令青，末，合水服之，即差。
　　又方，搗蒺藜子，蜜丸，服如胡豆二丸，日三。
　　又方，粳米二升，水六升，煮一沸，服之。
　　又方，猪肪八合，銅器煎小沸，投苦酒八合，相和，頓服，即差。
　　又方，掘地作小坎，水滿中，熟攪，取汁服之。
　　又方，取屋上四角茅，內銅器中，以三赤布覆腹，著器布上，燒茅令熱，隨痛追逐，驢下癢即差。若瓦屋，削取四角柱燒之，亦得。極大神良者也。
　　又方，桂一赤，薑一兩，巴豆三枚，合搗末，苦酒和如泥，以傅尸處，燥即差。
　　又方，烏臼根，剉二升，煮令濃，去滓，煎汁凡五升，則入水一兩，服五合至一升，良。
　　又方，忍冬莖葉，剉數斛，煮令濃，取汁煎之，服如雞子一枚，日二三服，佳也。
　　又方，燒亂髮、熬杏人等分，搗膏和丸之，酒服桐子大三丸，日五六服。
　　又方，龍骨三分，藜蘆二分，巴豆一分，搗和，井花水服，如麻子大，如法丸。
　　又方，漆葉，暴乾搗末，酒服之。
　　又方，竈肝一具，熟煮切食之，令盡。亦用蒜齏。
　　又方，斷鱉頭，燒末水服，可分為三度，當如肉者，不盡，後發更作。
　　又方，雄黃一分，梔子十五枚，芍藥一兩，水三升，煮取一升半，分再服。
　　又方，梔子二七枚，燒末服。
　　又方，乾薑、附子各一兩，桂二分，巴豆三十枚，去心，并生用，搗篩，蜜和，搗萬杵，服二丸，如小豆大。此藥無所不治。
　　又飛尸入腹刺痛死方，凡犀角、射罔、五注丸，并是好藥，別在大方中。治卒有物在皮中，如蝦蟆，宿昔下入腹中，如杯不動搖，掣痛不可堪，過數日即煞人。方：
　　巴豆十四枚，龍膽一兩，半夏、土瓜子各一兩，桂一斤半，合搗碎，以兩布囊貯，蒸熱，更番以熨之。亦可煮飲少少服之。
　　此本在雜治中，病名曰陰尸，得者多死。
　　治尸注鬼注方第七
　　尸注鬼注病者，葛云即是五尸之中尸注，又挾諸鬼邪為害也，其病變動，乃有三十六種至九十九種，大略使人寒熱，淋瀝，怳怳默默，不的知其所苦，而無處不惡，累年積月，漸就頓滯，以至於死，死後復傳之旁人，乃至滅門。覺知此候者，便宜急治之，方：
　　取桑樹白皮曝乾，燒為灰，得二斗許，著甑中蒸，令氣浹便下，以釜中湯三四斗，淋之又淋，凡三度，極濃止，澄清，取二斗，以漬赤小豆二斗一宿，曝乾，乾復漬灰，汁盡止，乃濕蒸令熟，以羊肉若鹿肉作羹，進此豆飯，初食一升至二升，取飽滿。微者三四斗愈，極者七八斗。病去時，體中自覺疼癢淫淫。或若根本不拔，重為之，神驗也。
　　又方，桃人五十枚，破研，以水煮取四升，一服盡當吐，吐病不盡，三兩日更作。若不吐，非注。
　　又方，杜蘅一兩，莖一兩，人參半兩許，瓠子二七枚，松蘿六銖，赤小豆二七枚，搗末散，平旦溫服方寸匕，晚當吐百種物，若不盡，後更服之也。
　　又方，獺肝一具，陰乾搗末，水服方寸匕，日三。一具未差，更作。姚云神良。
　　又方，朱砂、雄黃各一兩，鬼臼、罔草各半兩，巴豆四十枚，去心皮，蜈蚣兩枚，搗，蜜和丸，服如小豆。不得下，服二丸，亦長將行之。姚氏燒髮灰，熬杏人紫色分等，搗如脂，猪脂和，酒服梧桐子大，日三服，差。
　　又有華佗狸骨散、龍牙散、羊脂丸諸大藥等，并在大方中。及成帝所受淮南丸，并療疰易滅門，女子小兒多注車、注船，心悶亂，頭痛，吐，有此疹者宜辟方。
　　車前子、車下李根皮、石長生、徐長卿各數兩分等，粗搗作方，囊貯半合，繫衣帶及頭；若注船，下暴慘，以和此共帶之。又臨入船，刻取此船，自燒作屑，以水服之。
　　附方
　　《子母秘錄》：治尸注，燒亂髮，如雞子大，為末，水服之，差。
　　《食醫心鏡》：主傳尸，鬼氣，咳嗽，痃癖，注氣，血氣不通，日漸贏瘦方，桃人一兩，去皮尖杵碎，以水一升半煮汁，著米煮粥，空心食之。
　　治卒心痛方第八
　　治卒心痛，桃白皮煮汁，宜空腹服之。
　　又方，桂末，若乾薑末，二藥并可單用，溫酒服方寸匕，須臾六七服，差。
　　又方，驢矢，絞取汁五六合，及熱頓服，立定。
　　又方，東引桃枝一把，切，以酒一升，煎取半升，頓服，大效。
　　又方，生油半合，溫服，差。
　　又方，黃連八兩，以水七升，煮取一升五合，去滓，溫服五合，每日三服。
　　又方，當戶以坐，若男子病者，令婦人以一杯#12水以飲之；若婦人病者，令男子以一杯水以飲之，得新汲水尤佳。又，以蜜一分，水二分飲之，益良也。
　　又方，敗布裹盥如彈丸，燒令赤，末，以酒一盞，服之。
　　又方，煮三沸湯一升，以鹽一合攪，飲之。若無火作湯，亦可用水。
　　又方，閉氣忍之數十度，并以手大申指按心下宛宛中，取愈。
　　又方，白艾成熟者三升，以水三升，煮取一升，去滓，頓服之。若為客氣所中者，當吐之蟲物。
　　又方，苦酒一杯，雞子一枚，著中合攪，飲之。好酒亦可用。
　　又方，取竈下熱灰，篩，去炭分，以布囊貯，令灼灼爾，便更番以熨痛上，冷，更熬熱。
　　又方，蒸大豆，若煮之，以囊貯，更番熨痛處，冷復易之。
　　又方，切生薑若乾薑半升，以水二升，煮取一升，去滓，頓服。
　　又方，灸手中央長指端，三壯。
　　又方，好桂削去皮，搗篩，溫酒服三方寸匕。不差者，須臾可六七服。無桂者，末乾薑，佳。
　　又方，橫度病人口折之，以度心厭下，灸度頭，三壯。
　　又方，盡#13地作五行字，撮中央土，以水一升，攪飲之也。
　　又方，吳茱萸二升，生薑四兩，豉一升，酒六升，煮三升半，分三服。
　　又方，人參、桂心、梔子擘、甘草炙、黃苓各一兩，水六升，煮取二升，分三服，奇效。
　　又方，桃人七枚，去皮尖，熟研，水合頓服，良。亦可治三十年患。
　　又方，附子二兩，炮，乾薑一兩，搗蜜丸，服四丸，如梧子大，日三。
　　又方，吳茱英一兩半，乾薑、准上桂心一兩，白术二兩，人參、橘皮、椒去閉口及子汗、甘草炙、黃苓、當歸、桔梗各一兩，附子一兩半炮，搗篩，蜜和為一丸，如梧子大，日三，稍加至十丸十五一丸，酒飲下，飯前食後任意，效驗。
　　又方，桂心八兩，水四升，煮取一升，分三服。
　　又方，苦參三兩，苦酒升半，煮取八合，分再服，亦可用水。無煮者，生亦可用。
　　又方，龍膽四兩，酒三升，煮取一升半，頓服。
　　又方，吳茱萸五合，桂一兩，酒二升半，煎取一升，分二服，效。
　　又方，吳茱萸二升，生薑四兩，豉一升，酒六升，煮取二升半，分為三服。
　　又方，白雞一頭，治之如#14食法，水三升、煮取二升，去雞煎汁，取六合，內苦酒六合，入真珠一錢，復煎取六合，內末麝香如大豆二枚，頓服之。
　　又方，桂心、當歸各一兩，梔子十四枚，搗為散，酒服方寸匕，日三五服，亦治久#15心病發作有時節者也。
　　又方，桂心二兩，烏頭一兩，搗篩，蜜和為丸，一服如梧子大三丸，漸加之。
　　暴得心腹痛如刺方，苦參、龍膽各二兩，升麻、梔子各三兩，苦酒五升，煮取二升，分二服，當大吐，乃差。
　　治心疝發作，有時激痛難忍方，真射罔、吳茱萸分等，搗末，蜜和丸，如麻子、服二丸，日三服，勿吃熱食。
　　又方，灸心鳩尾下一寸，名巨闕，及左右一寸，并百壯。又與物度頸及度脊如之，令正相對也，凡灸六處。
　　治久患常痛不能飲食，頭中疼重方，烏頭六分，椒六分，乾薑四分，搗末，蜜丸，酒飲服，如大豆四丸，稍加之。
　　又方，半夏五分，細辛五分，乾薑二分，人參三分，附子一分，搗末，苦酒和，丸如梧子大，酒服五丸，日三服。
　　治心下牽急懊痛方，桂三兩，生薑三兩，枳實五枚，水五升，煮取三升，分三服。亦可加术二兩，膠飴半斤。
　　治心肺傷動冷痛方，桂心二兩，猪腎二枚，水八升，煮取二升，分三服。
　　入#16方，附子二兩，乾薑一兩，蜜丸，服四丸，如梧子大，日三服。
　　治心痺心痛方，蜀椒一兩，熬令黃，末之，以狗心血丸之，如梧子，服五丸，日五服。
　　治心下堅痛，大如碗，邊如旋盤，名為氣分，飲水所結方，枳實七枚炙，术三兩，水一斗，煮取三升，分為三服，當稍軟也。
　　若心下百結積來去痛者方，吳茱萸末一升，真射罔如彈丸一枚，合搗，以雞子白和丸，丸如小豆大，服二丸，即差。
　　治心痛多唾，似有蟲方，取六畜心，生切作十四臠，刀縱橫各割之，以真丹一兩，粉肉割中，旦#17悉吞之，入雄黃、射香佳。
　　饑而心痛者，名日饑疝，龍膽、附子、黃連分等，搗篩，服一錢匕，日三度服之。
　　附方
　　《藥性論》：主心痛，中惡，或連腰臍者。
　　鹽如雞子大，青布裹，燒赤，內酒中，頓服，當吐惡物。
　　《拾遺·序》：延胡索止心痛，末之，酒服。
　　《聖惠方》：治久心痛，時發不定，多吐清水，不下飲食，以雄黃二兩，好醋二升，慢火煎成膏，用乾蒸餅丸，如梧桐子大，每服七丸，薑湯下。
　　又方，治九種心痛妨悶，用桂心一分，為末，以酒一大盞，煎至半盞，去滓，稍熱服，立效。
　　又方，治寒疝心痛，四肢逆冷，全不飲食，甩桂心二兩，為散，不計時候，熱酒調下一錢匕。
　　《外臺秘要》：治卒心痛，乾薑為末，水飲調下一錢。
　　又方，治心痛，當歸為末，酒服方寸匕。
　　又《必效》：治蜎心痛，熊膽如大豆，和水服，大效。
　　又方，取鰻驪魚，淡炙令熟，與患人食一二枚，永差，飽食彌佳。
　　《經驗方》：治四十年心痛不差，黍米淘汁，溫服，隨多少。
　　《經驗後方》：治心痛，薑黃一兩，桂禳三兩，為末，醋湯下一錢匕。
　　《簡要濟眾》：治九種心痛及腹脅積聚滯氣，筒子乾漆二兩，搗碎，炒烟出，細研，醋煮麵糊和丸，如梧桐子大，每服五丸至七丸，熱酒下，醋湯亦得，無時服。
　　《姚和眾》：治卒心痛，郁李人三七枚，爛嚼，以新汲水下之，飲溫湯尤妙，須臾痛止，却煎薄鹽湯熱呷之。
　　《兵部手集》：治心痛不可忍十年五年者，隨手效。以小蒜釅醋煮，頓服之，取飽，不用著鹽。
　　治卒腹痛方第九
　　治卒腹痛方，書舌上作風字，又畫紙上作兩蜈蚣相交，吞之。
　　又方，搗桂末，服三寸匕。苦酒，人參，上好乾薑，亦佳。
　　又方，粳米二升，以水六升，煮二七沸，飲之。
　　又方，食鹽一大把，多飲水送之，忽當吐，即差。
　　又方，掘土作小坎，水滿坎中，熟攪取汁，飲之。
　　又方，令人騎其腹，溺臍中。
　　又方，米粉一升，水二升，和飲。
　　又方，使病人伏卧，一人跨上，兩手抄舉其腹，令病人自縱重輕舉抄之，令去床三尺許，便放之，如此二七度，止拈取其脊骨，皮深取痛引之，從龜尾至頂乃止，未愈更為之。
　　又方，令外枕高一尺許，拄膝使腹皮踧氣入胸，令人抓其臍上三寸便愈，能乾嚥吞氣數十遍者彌佳。此方亦治心痛，此即伏氣。
　　治卒得諸疝，小腹及陰中相引，痛如絞，自汗出，欲死方，搗沙參末，篩，服方寸匕，立差。
　　此本在雜治中謂之寒疝，亦名陰疝，此治不差，可服諸利丸下之，作走馬湯亦佳。
　　治寒疝腹痛，飲食下唯不覺其流行方，椒二合，乾薑四兩，水四升，煮取二升，去滓，內飴一斤，又煎取半分，再服，數數服之。
　　又方，半夏一升，桂八兩，生薑一升，水六升，煮取二升，分為二服。
　　治寒疝來去，每發絞痛方，吳茱萸三兩，生薑四兩，豉二合，酒四升，煮取二升，分為二服。
　　又方，附子一枚，椒二百粒，乾薑半兩，半夏十枚，大棗三十枚，粳米一升，水七升，煮米熟，去滓，一服一升，令盡。
　　又方，肉桂一斤，昊茱萸半升，水五升，煮取一升半，分再服。
　　又方，牡蠣、甘草、桂各二兩，水五升，煮取一升半，再服。
　　又方，宿烏雞一頭，治如食法，生地黃七斤，合細到之，著甑蔽中蒸，銅器承，須取汁，清旦服，至日哺令盡，其問當下諸寒癖訖，作白粥漸食之。久疝者，下三劑。
　　附方
　　《博濟方》：治冷熱氣不和，不思飲食，或腹痛（ ）刺，山梔子、川烏頭等分，生搗為末，以酒糊丸，如梧桐子大，每服十五丸，炒生薑湯下。如小腸氣痛，炒茴香、蔥、酒任下二十丸。
　　《經驗方》：治元藏氣發久冷，腹痛虛瀉。
　　應急大效玉粉丹：生硫黃五兩，青盥一兩，已上衮細研，以蒸餅為丸，如綠豆大，每服五丸，熱酒空心服，以食壓之。
　　《子母秘錄》：治小腹疼青黑，或亦不能喘，苦參一兩，醋一升半，煎八合，分二服。
　　《聖惠方》：治寒疝，小腹及陰中相引痛，自汗出，以丹參一兩，杵為散，每服熱酒調下二錢匕，佳。
　　治心腹俱痛方第十
　　治心腹俱脹痛，短氣欲死，或已絕方，取梔子十四枚，豉七合，以水二升，先煮豉，取一升二合，絞去滓，內梔子，更煎取八合，又絞去滓，服半升，不愈者，盡服之。
　　又方，浣小衣，飲其汁一二升，即愈。
　　又方，桂二兩，切，以水一升二合，煮取八合，去滓，頓服。無桂者，著乾薑亦佳。
　　又方，烏梅二七枚，以水五升，煮一沸，內大錢二七枚，煮得二升半，強人可頓服，羸人可分為再服，當下便愈。
　　又方，茱萸二兩，生薑四兩，豉三合，酒四升，煮取二升，分為三服，即差。
　　又方，乾薑一兩，巴豆二兩，搗，蜜丸，一服如小豆二丸，當吐下，差。
　　治心腹相連常脹痛方，狼毒二兩，附子半兩，搗篩，蜜丸如梧子大，日一服一丸，二日二丸，三日後服三丸，再一丸，至六日，服三丸，自一至三以常服，即差。
　　又方，吳茱萸一合，乾薑四分，附子、細辛、人參各二分，搗篩，蜜丸如梧子大，服五丸，日三服。
　　凡心腹痛，若非中惡、霍亂，則是皆宿結冷熱所為，今此方可釆以救急，差後，要作諸大治，以消其根源也。
　　附方
　　《梅師方》：治心腹脹堅痛悶不安，雖未吐下欲死，以盥五合，水一升，煎令消，頓服，自吐下食出即定，不吐更服。
　　孫真人方：治心腹俱痛，以布裹椒薄注上火熨，令椒汗出，良。
　　《十全方》：心脾痛，以高良薑細剉，炒，杵末，米飲調下一錢匕，立止。
　　治卒心腹煩滿方第十
　　治卒心腹煩滿，又胸脅痛欲死方，以熱湯令灼灼爾，漬手足，復易。秘方。
　　又方，青布方寸，鹿角三分，亂髮灰二錢匕，以水二升，煮令得一升五合，去滓，盡服之。
　　又方，剉薏苡根，濃煮取汁，服三升。
　　又方，取比輪錢二十枚，水五升，煮取三沸，日三服。
　　又方，搗香菜汁，服一二升。水煮乾薑亦佳。
　　又方，即用前心痛梔子豉湯法，差。
　　又方，黃苓一兩，杏人二十枚，牡蠣一兩，水三升，煮取一升，頓服。
　　治厥逆煩滿常欲嘔方，小草、桂、細辛、乾薑、椒各二兩，附子二兩炮，搗，蜜和丸，服如桐子大四丸。
　　治卒吐逆方，灸乳下一寸，七壯即愈。
　　又方，灸兩手大拇指內邊爪後第一紋頭各一壯。又，灸兩手中央長指爪下一壯，愈。
　　此本雜治中，其病亦是痰壅霍亂之例，兼宜依霍亂條法治之，人卒在此上條，患者亦少，皆因他病兼之耳，或從傷寒未復，或從霍亂吐下後虛燥，或是勞損服諸補藥痞滿，或觸寒熱邪氣，或食飲協毒，或服藥失度，并宜各循其本源為治，不得專用此法也。
　　附方
　　《千金方》：治心腹脹短氣，以草豆蔻一兩，去皮，為末，以木瓜生薑湯下半錢。
　　《斗門方》：治男子女人久患氣脹心悶，飲食不得，因食不調，玲熱相擊，致令心腹脹滿方，厚朴，火上炙令乾，又蘸薑汁炙，直待焦黑為度，搗篩如麵，以陳米飲調下二錢匕，日三服，良。亦治反胃，止瀉，甚妙。
　　《經驗方》：治食氣遍身黃腫，氣喘，食不得，心胸滿悶。
　　不蛀皂角，去皮子，塗好醋炙令焦，為末，一錢匕，巴豆七枚，去油膜，二件以淡醋及研好墨為丸，如麻子大，每服三丸，食後陳橘皮湯下，日三服；隔一日增一丸，以利為度。如常服，消酒食。
　　《梅師方》：治腹滿不能服藥，煨生薑，綿裹，內下部中，冷即易之。
　　《聖惠方》：治肺藏壅熱煩悶，新百合四兩，蜜半盞，和蒸令軟，時時含一棗大，嚥津。
　　葛仙翁肘後備急方卷一竟
　　#1中：原作一『申』，據萬曆本改。
　　#2華他：萬曆本作『華佗』，下文同此。
　　#3青：原作『背』，據萬曆本改。
　　#4力：萬曆本作『刀』。
　　#5佗：萬曆本作『佳』。
　　#6知：萬曆本作『和』。
　　#7刻：萬曆本作『刺』。
　　#8惡：萬曆本作『黑』。
　　#9絞：原作『級』，據萬曆本改。
　　#10令：萬曆本作門『冷』。
　　#11孔：萬曆本作『三』。
　　#12杯：原作『怀』，據萬曆本改。
　　#13盡：奮本作『畫』。
　　#14如：原作『加』，據萬曆本改。
　　#15久：原作『又』，據萬曆本改。
　　#16入：萬曆本作『又』。
　　#17旦：原作『二』，據萬曆本改。
　　葛仙翁肘後備急方卷之二
　　治卒霍亂諸急方第十二
　　凡所以得霍亂者，多起飲食，或飲食生冷雜物，以肥膩酒鱠而當風履濕，薄衣露坐，或夜卧失覆之所致。
　　初得之便務令暖，以炭火布其所臥下，大熱減之，又并蒸被絮若衣絮，自苞冷易熱者，亦可燒地，令熱水沃，敷薄布，席外其上，厚覆之，亦可作灼灼爾，熱湯著瓮中，漬足令至膝，并銅器貯湯，以著腹上，衣藉之，冷復易。亦可以熨斗貯火著腹上。如此而不淨者，便急灸之，但明案次第，莫為亂灸，須有其病，乃隨病灸之，未有病莫預灸，灸之雖未即愈，要萬不復死矣。莫以灸不即而止灸。霍亂艾丸，若不大，壯數亦不多。本方言七壯為可，四五十無不便，火下得活。服舊方，用理中丸及厚朴大豆豉通脈半夏湯。先輩所用藥者難得，今但疏良灸之法及單行數方，用之有效，不减於貴藥，已死未久者，猶可灸。
　　餘藥乃可難備，而理中丸、四順厚朴諸湯，可不預合，每向秋月，常買自隨。
　　卒得霍亂，先腹痛者，灸臍上十四壯，名太倉，在心厭下四寸，更度之。
　　先洞下者，灸臍邊一寸，男左女右，十四壯，甚者至三十四十壯，名大腸募，洞者宜瀉。
　　先吐者，灸心下二寸，十四壯。又，并治下痢不止。上氣，灸五十壯。
　　名巨闕，正心厭尖頭下一寸是也。先手足逆冷者，灸兩足內踝上一尖骨是也，兩足各七壯，不愈加數。名三陰交，在內踝尖上三寸是也。
　　轉筋者，灸蹶心當拇指大聚筋上，六七壯。名涌泉。又，灸足大指下約中，一壯，神驗。
　　又方，灸大指上爪甲際，七壯。
　　轉筋入腹痛者，令四人捉手足，灸臍左二寸，十四。灸股中大筋上去陰一寸。
　　若啘者，灸手腕第一約理中，七壯。名心主，當中指。
　　下利不止者，灸足大指本節內側，寸白肉際，左右各七壯。名大都。
　　乾嘔者，灸手腕後三寸，兩筋間是，左右各七壯。名問使。若正厥嘔絕，灸之便通。
　　《小品方》起死。
　　吐且下利者，灸兩乳連黑外近腹白肉際，各七壯，亦可至二七壯。
　　若吐止而利不止者，灸臍一夫納中七壯，又云臍下一寸，二七壯。
　　若煩悶凑滿者，灸心厭下三寸，七壯。名胃管。
　　又方，以盥內臍中，上灸二七壯。
　　若繞臍痛急者，灸臍下三寸，三七壯。名關元。良。
　　治霍亂神秘起死灸法，以物橫度病人人中，屈之從心鳩尾飛度以下灸，先灸中央畢，更橫灸左右也，又灸脊上以物圍，令正當心厭，又夾脊左右一寸，各七壯，是腹背各灸三處也。
　　華佗治霍亂已死，上屋喚魂，又以諸治皆至，而猶不差者。
　　捧病人腹卧之，伸臂對以繩度兩頭，肘尖頭依繩下夾背脊大骨肉中，去脊各一寸，灸之百壯。不治者，可灸肘椎。已試數百人，皆灸畢即起坐。佗以此術傳子孫，代代皆秘之。
　　右此前并是灸法。
　　治霍亂心腹脹痛，煩滿短氣，未得吐下方，鹽二升，以水五升，煮取二升，頓服，得吐愈。
　　又方，生薑若乾薑一二升，□咀，以水六升，煮三沸，頓服。若不即愈，更可作。無新藥，煮滓亦得。
　　又方，飲好苦酒三升，小老羸者可飲一二升。
　　又方，溫酒一二升，以蠟如彈丸一枚，置酒中，消乃飲。無蠟，以鹽二方寸匕代，亦得。
　　又方，桂屑半升，以暖飲二升和之，盡服之。
　　又方，濃煮竹葉湯五六升，令灼已轉筋處。
　　又方，取楠若樟木，大如掌者，削之，以水三升，煮三沸，去滓，令灼之也。
　　又方，服乾薑屑三方寸匕。
　　又方，取蓼若葉細切，二升，水五升，煮三沸，頓服之。煮乾蘇若生蘇汁，即亦佳。
　　又方，小蒜一升，□咀，以水三升，煮取一升，頓服之。
　　又方，以暖湯漬小蒜五升許，取汁服之，亦可。
　　又方，以人血合丹服，如梧子大二丸。
　　又方，生薑一斤，切，以水七升，煮取一升，分為三服。
　　又方，取賣解家機上垢如鸚子大，溫酒服之，差。
　　又方，飲竹瀝少許，亦差。
　　又方，乾薑二兩，甘草二兩，附子一兩，水三升，煮取一升，內猪膽一合，相和，分為三服。
　　又方，蘆蓬茸一大把，濃煮，飲二升，差。
　　若轉筋方，燒鐵令赤，以灼踵白肉際上近後，當縱鐵，以隨足為留停，令成瘡，兩足皆爾，須臾問，熱入腹不復轉筋，便愈。可脫刀燒蝦尾用之，即差。
　　又方，煮苦酒三沸以摩之，合少粉尤佳，以絮胎縛，從當膝下至足。
　　又方，燒梔子二七枚，研末服之。
　　又方，桂、半夏等分，末方寸匕，水一升，和服之，差。
　　又方，生大豆屑，酒和服方寸匕。
　　又方，燒蜈蚣膏，傅之即差。
　　苦轉筋入腸中，如欲轉者。
　　取雞矢白一寸，水六合，煮三沸，頓服之，勿令病者知之。
　　又方，苦酒煮衣絮，絮中令溫，從轉筋處裹之。
　　又方，燒編薦索三撮，仍酒服之，即差。
　　又方，釜底黑末，酒服之，差。
　　若腹中已轉筋者。
　　當倒擔病人頭在下，勿使及也#1；腹中平乃止。
　　若兩臂脚及胸脅轉筋。
　　取鹽一升半，水一斗，煮令熱灼灼爾漬手足。在胸脅者，湯洗之。轉筋入腹中，倒擔病人令頭在下，腹中平乃止。
　　若極者，手引陰，陰縮必死，猶在，倒擔之可活耳。
　　若注痢不止，而轉筋入腹欲死。
　　生薑一兩累，擘破，以酒升半，煮合三四沸，頓服之，差。
　　治霍亂吐下後，心腹煩滿方。
　　梔子十四枚，水三升，煮取二升，內豉七合，煮取一升，頓服之。嘔者，加橘皮二兩。若煩悶，加豉一升，甘草一兩，蜜一升，增水二升，分為五服。
　　治霍亂煩躁，臥不安穩方。
　　蔥白二十莖，大棗二十枚，水三升，煮取二升，頓服之。
　　治霍亂吐下後大渴，多飲則煞人。方：
　　以黃米五升，水一斗煮之，令得三升，清澄，稍稍飲之，莫飲余物也。
　　崔氏云理中丸方：
　　甘草三兩，乾薑、人參、白术各一兩，搗下篩，蜜丸如彈丸，覺不住，更服一枚，須臾，不差，仍溫湯一斗，以麋肉中服之，頻頻三五度，令差。亦可用酒服。
　　四順湯；治吐下腹乾嘔，手足冷不止。
　　乾薑、甘草、人參、附子各二兩，水六升，煮取三升半，分為三服。若下不止，加龍骨一兩。腹痛甚，加當歸二兩。《胡洽》用附子一枚，桂一兩。人霍亂亦不吐痢#2、但四支脉沉，肉冷汗出渴者，即差。
　　厚朴湯：治煩嘔腹脹。
　　厚朴四兩炙，桂二兩，祝實五枚炙，生薑三兩，以水六升，煮取二升，分為三服。
　　凡此湯四種，是霍亂諸患皆治之，不可不合也。霍亂若心痛尤甚者，此為挾毒，兼甩中惡方治之。
　　附方
　　孫真人治霍亂。
　　以胡椒三四十粒，以飲吞之。
　　《斗門方》：治霍亂。
　　用黃杉木劈開作片一握，以水濃煎一盞服之。
　　《外臺秘要》：治霍亂煩躁。
　　燒亂髮如雞子大，鹽湯三升，和服之。不吐，再服。
　　又方，治霍亂腹痛吐痢。
　　取桃葉三升，切，以水五升，煮取一升三合，分溫二服。
　　《梅師方》：治霍亂心痛，利，無汗。
　　取梨葉枝一大握，水三升，煎取一升服。
　　又方，治霍亂後煩躁，外不安穩。
　　蔥白二十莖，大棗二十枚，以水三升，煎取二升，分服。
　　《兵部手集》：救人霍亂，頗有神效。
　　漿水稍酸味者，煎乾薑屑，呷之。
　　夏月腹肚不調，煎呷之，差。
　　孫用和治大瀉霍亂不止。
　　附子一枚，重七錢，炮，去皮臍，為末，每服四錢，水兩盞，鹽半錢，煎取一盞，溫服立止。《集效方》治吐瀉不止，或取轉，多四肢發厥，虛風，不省人事，服此，四肢漸暖，神識便省。
　　回陽散：天南星為末，每服三錢，入京棗三枚，水一盞半，同煎至八分，溫服。未省，再服。
　　《聖惠方》治霍亂轉筋垂死。
　　敗蒲席一握，細切，漿水一盞，煮汁，溫溫頓服。
　　又方，治肝虛轉筋。
　　用赤蓼莖葉切三合，水一盞，酒三合，煎至四合，去滓，溫分二服。
　　又方，治肝風虛轉筋入腹。
　　以鹽半斤，水煮少時，熱漬之佳。
　　《孫尚藥》：治脚轉筋，疼痛攣急者。
　　松節一兩，細剉如米粒，乳香一錢，右件藥，用銀石器內慢火炒令焦，只留三分性，出火毒，研細，每服一錢至二錢，熱木瓜酒調下。應時筋病皆治之。
　　《古今錄驗方》：治霍亂轉筋。
　　取蓼一手把，去兩頭，以水二升半，煮取一升半，頓服之。
　　治傷寒時氣瘟病方第十三
　　治傷寒及時氣瘟病，及頭痛，壯熱脉大，始得一日方。
　　取旨兌根、葉合搗三升許，和之真丹一兩，水一升，合煮，絞取汁，頓服之，得吐便差。若重，一升盡服，厚覆取汗，差。
　　又方，小蒜一升，搗取汁二合，頓服之，不過再作便差。
　　又方，烏梅二七枚，鹽五合，以水三升，煮取一升，去滓，頓服之。
　　又方，取生杍木，削去黑皮，細切裏白一升，以水二升五合煎，去滓，一服八合，三服差。
　　又方，取木丸子二七枚，以水五升，挼之令熟，去滓，盡服汁，當吐下，愈。
　　又方，雞子一枚，著冷水半升，攪與合，乃復煮三升水極令沸，以向所和水投湯中，急攪令相得，適寒溫，頓服取汗。
　　又方，以真丹塗身令遍，面向火坐，令汗出，差。
　　又方，取生蘘荷根、葉，合搗絞取汁，服三四升。
　　又方，取乾艾三斤，以水一斗，煮取一升，去滓，頓服取汗。
　　又方，取鹽一升食之，以湯送之，腹中當絞吐，便覆取汗，便差。
　　又方，取比輸錢一百五十七枚，以水一斗，煮取七升，服汁盡之，須臾，復以五升水，更煮令得一升，以水二升投中合，令得三升，出錢飲汁，當吐毒出也。
　　又方，取猪膏如彈丸者，溫服之，日三服，三日九服。
　　又方，烏梅三十枚，去核，以豉一升，苦酒三升，煮取一升半，去滓，頓服。
　　又，傷寒有數種，人不能別，令一藥盡之者，若初覺頭痛，肉熱，脉洪，起一二日，便作葱豉湯。用葱白一虎口，豉一升，以水三升，煮取一升，頓服取汗。不汗，復更作，加葛根二兩，升麻三兩，五升水，煎取二升，分再服，必得汗。若不汗，更加麻黃二兩，又用葱湯研米二合，水一升，煮之，少時下鹽、豉，後內葱白四物，令火煎取三升，分服取汗也。
　　又方，豉一升，小男溺三升，煎取一升，分為再服，取汗。
　　又方，葛根四兩，水一斗，煎取三升，乃內豉一升，煎取升半，一服。搗生葛汁，服一二升，亦為佳也。
　　若汗出不歇，已三四日，胸中惡，欲令吐者，豉三升，水七升，煮取二升半，去滓，內蜜一兩，又煮三沸，頓服，安卧，當得吐。不差，更服取差。秘法，傳於子孫也。
　　又方，生地黃三斤，細切，水一斗，煮取三升，分三服。亦可服華蘆吐散及苦參龍膽散。
　　若已五六日以上者。
　　可多作青竹瀝，少煎令减，為數數飲之，厚覆取汗。
　　又方，大黃、黃連、黃檗、栀子各半兩，水八升，煮六七沸，內豉一升，葱白七莖，煮取三升，分服，宜老少。
　　又方，苦參二兩，黃芩二兩，生地黃半斤，水八升，煮取一升，分再服，或吐下毒，則愈。
　　若已六七日，熱極，心下煩悶，狂言見鬼欲起走。
　　用乾茱萸三升，水二升，煮取一升後，去滓，寒溫服之，得汗便愈。此方恐不失，必可用也，秘方。
　　又方，大蚓一升，破去，以人溺煮令熟，去滓服之。直生絞汁及水煎之并善。又，絞糞汁，飲數合至一二升，謂之黃龍湯，陳久者佳。
　　又方，取白犬，從背破取血，破之多多為佳，當及熱以薄胸上，冷乃去之，此治垂死者活。無白犬，諸純色者亦可用之。
　　又方，取桐皮，削去上黑者，細擘之，長斷令四寸一束，以酒五合，以水一升，煮取一升，去滓，頓服之，當吐下青黃汁數升，即差。
　　又方，雞子三枚，芒消方寸匕，酒三合，合攪，散消盡，服之。
　　又方，黃連三兩，黃檗、黃芩各二兩，梔子十四枚，水六升，煎取二升，分再服，治煩嘔不得眠。治時氣行垂死，破棺千金煮湯。苦參一兩，□咀，以酒二升半，舊方用苦參酒煮，令得一升半，去滓，適寒溫，盡服之，當間苦寒吐毒如溶膠便愈。
　　又方，大錢百文，水一斗，煮取八升，內麝香當門子李子大，末，稍稍與飲至盡，或汗或吐之。
　　治溫毒發斑，大疫難救，黑膏。生地黃半斤，切碎，好豉一升，猪脂二斤，合煎五六沸，令至三分減一，絞去滓，末雄黃、麝香如大豆者，內中攪和，盡服之，毒從皮中出，即愈。
　　又方，用生蝦蟆，正爾破腹去腸，乃搗吞食之。得五月五日乾者，燒末，亦佳矣。
　　黑奴丸，《胡洽》、《小品》同，一名水解丸，又一方加小麥黑勃一兩，名為麥奴丸。支同此注。
　　麻黃二兩，大黃二兩，黃芩一兩，芒消一兩，釜底墨一兩，竈突墨二兩，梁上塵二兩，搗，蜜丸如彈丸，新汲水五合，末一丸，頓服之。若渴，但與水，須臾，寒寒了，汗出便解。日移五赤，不覺，更服一丸。此治五六日，胸中大熱，口噤，名為壞病，不可醫治，用此黑奴丸。
　　又方，大青四兩，甘草、膠各二兩，豉八合，以水一斗，煮二物，取三升半，去滓，內豉煮三沸，去滓，乃內膠，分作四服，盡，又合此。治得至七八日，發汗不解及吐下大熱，甚佳。
　　又方，大黃三兩，甘草二兩，麻黃二兩，杏人三十枚，芒消五合，黃芩一兩，巴豆二十粒熬，搗，蜜丸和如大豆，服三丸，當利毒。利不止，米飲止之。家人視病者，亦#3可先服取利，則不相染易也。此丸，亦可預合置。
　　麻黃解肌，一二日便服之。
　　麻黃、甘草、升麻、芍藥、石膏各一兩，杏人三十枚，貝齒三枚，末之，以水三升，煮取一升，頓服，覆取汗出，即愈，便食豉粥，補虛即宜也。
　　又方，麻黃二兩，芩、桂各一兩，生薑三兩，以水六升，煮取二升，分為四服。
　　亦可服葛根解肌湯，葛根四兩，芍藥二兩，麻黃、大青、甘草、黃芩、石膏、桂各一兩，大棗四枚，以水五升，煮取二升半，去滓，分為三服，微取汗。
　　三日已上至七八日不解者，可服小柴胡湯。柴胡八兩，人參、甘草、黃芩各三兩，生薑八兩，無者，乾薑三兩，半夏五兩，湯洗之，大棗十二枚，水九升，煮取二升半，分為三服，微覆取汗半日，須臾便差。若不好，更作一劑。
　　若有熱實，得汗不解，復#4滿痛，煩躁，欲謬語者，可服大柴胡湯方，柴胡半斤，大黃二兩，黃芩三兩，芍藥二兩，枳實十枚，半夏五兩，洗之，生薑五兩，大棗十二枚，水一斗，煮取四升，當分為四服，當微利也。
　　此四方最第一急須者，若幸可得藥，便可不營之，保無死憂，諸小治為防以窮極耳。若病失治，及治不差，十日已上，皆名壞病，唯應服大小鱉甲湯。此方藥分兩乃少，而種數多，非備急家所辦，故不載。凡傷寒發汗，皆不可使流離#5過多，一服得微汗，汗潔便止，未止粉之，勿當風。初得傷寒，便身重腰背痛，煩悶不已，脉浮，面赤斑斑如錦文，喉咽痛，或下痢，或狂言欲走，此名中陽毒，五日可治，過此死。宜用此方。
　　雄黃、甘草、升麻、當歸、椒、桂各一分，水五升，煮取二升半，分三服，溫覆取汗。服後不汗，更作一劑。
　　若身重背強，蟄蟄如被打，腹中痛，心下強，短氣嘔逆，唇青面黑，四肢冷，脉沉細而緊數，此名中陰毒，五日可治，過此死。用此方。
　　甘草、升麻各二分，當歸、椒各一分，鱉甲一兩，以水五升，煮取二升半，分三服，溫覆取汗。汗不出，湯煮更作也。
　　陰毒傷，口鼻冷者，乾薑、桂各一分，末，溫酒三合服之，當大熱，差。凡陰陽二毒，不但初得便爾，或一二日變作者，皆以今藥治之，得此病多死。治熱病不解而下痢困篤欲死者，服此大青湯方。大青四兩，甘草三兩，膠二兩，豉八合，赤石脂三兩，以水一斗，煮取三升，分三服，盡更作，日夜兩劑，愈。
　　又方，但以水五升，豉一升，梔子十四枚，韭白一把，煮取三升半，分為三服。
　　又方，龍骨半斤，搗碎，以水一斗，煮取五升，使極冷，稍稍飲，其間或得汗，即愈矣。
　　又方，黃連、當歸各二兩，乾薑一兩，赤石脂二兩，蜜丸如梧子，服二十丸，日三夜再。
　　又方，黃連二兩，熟艾如鴨卵大，以水二斗，煮取一升，頓服，立止。
　　天行諸痢悉主之，黃連三兩，黃檗、當歸、龍骨各二兩，以水六升，煮取二升，去滓，入蜜七合，又火煎取一升半，分為三服，效。
　　天行毒病，挾熱腹痛，下痢。升麻、甘草、黃連、當歸、芍藥、桂心、黃檗各半兩，以水三升，煮取一升，服之當良。
　　天行四五日，大下熱痢。黃連、黃檗各三兩，龍骨三兩，艾如雞子大，以水六升，煮取二升，分為二服。忌食猜肉、冷水。
　　若下膿血不止者，赤石脂一斤，乾薑一兩，梗米一升，水七升，煮米熟，去滓，服七合，日二。
　　又方，赤石脂一斤，乾薑二兩，水五升，煮取三升，分二服。若絞臍痛，加當歸一兩，芍藥二兩，加水一升也。
　　若大便堅閉，令利者。大黃四兩，厚朴二兩，枳實四枚，以水四升，煮取一升二合，分再服，得通者，止之。
　　若十餘日不大便者，服承氣丸。大黃、杏人各二兩，枳實一兩，芒消一合，搗，蜜和丸如彈丸，和湯六七合服之，未通更服。
　　若下痢不能食者，黃連一升，烏梅二十枚，炙燥并得搗末，蠟如棋子大，蜜一升，合於微火上，令可丸，丸如梧子大，一服二丸，日三。
　　若小腹滿不得小便方。細末雌黃，蜜和丸，取如棗核大，內溺孔中令半寸，亦以竹管注陰，令痛朔之，通。
　　又方，末滑石三兩，葶藶子一合，水二升，煮取七合，服。
　　又方，搗生葱，薄小腹上，參易之。
　　治胸脅痞滿，心塞氣急，喘急方。人參、术各一兩，根實二兩，乾薑一兩，搗，蜜和丸，一服一枚。若嗽，加栝簍二兩。吐，加牡蠣二兩。日夜服五六丸，不愈更服。
　　毒病攻喉咽腫痛方。切當陸，炙令熱，以布藉喉，以熨布上，冷復易。
　　又方，取真茄#6 爪甲大，內口中，以牙小嚼汁，以漬喉，當微覺異為佳也。
　　毒病後攻目方。煮蜂窠以洗之，日六七度，佳。
　　又方，冷水漬青布以掩之。
　　若生翳者，燒豉二七粒，末，內管鼻中以吹之。
　　治傷寒嘔不止方。甘草一兩，升麻半兩，生薑三兩，橘皮二兩，水三升，煮取二升，頓服之，愈。
　　又方，乾薑六分，附子四分，末，以苦酒丸，如梧子大，一服三丸，日三服。
　　治傷寒啘不止方。甘草三兩，橘皮一升，水五升，煮取三升，分服，日三，取差。
　　又方，熟洗半夏，末服之，一錢一服。
　　又方，赤蘇一把，水三升，煮取二升，稍稍飲。
　　又方，乾薑六分，附子四分，末，苦酒丸，如梧子大，服三丸，日三服。
　　比歲有病時行，仍發瘡，頭面及身，須臾周匝，狀如火瘡，皆戴白漿，隨决隨生，不即治，劇者多死。治得差後，瘡瘢紫黑，彌歲方滅。此惡毒之氣。世人云：永徽四年，此瘡從西東流，遍於海中，煮葵菜，以蒜齏啖之，即止。初患急食之，少飯下菜亦得。以建武中於南陽擊虜所得，仍呼為虜瘡，諸醫參詳作治，用之有效方。
　　取好蜜通身上摩，亦可以蜜煎升麻，并數數食。
　　又方，以水濃煮升麻，綿沾洗之，苦酒漬彌好，但痛難忍。
　　其餘治猶依傷寒法，但每多作毒意防之。用地黃黑膏亦好。
　　治時行病發黃方，茵陳六兩，大黃二兩，栀子十二枚，以水一斗，先煮茵陳，取五升，去滓，內二物，又煮取三升，分四服。亦可兼取黃疸中雜治法，差。
　　比歲又有虜黃病，初唯覺四體沉沉不快，須臾見眼中黃漸至面黃，及舉身皆黃，急令溺白紙，紙即如檗染者，此熱毒已入內，急治之。若初覺，便作瓜蒂赤豆散，吹鼻中，鼻中黃汁出數升者，多差。若已深，應看其舌下兩邊，有白脉彌彌處，蘆刀割破之，紫血出數升，亦歇。然此須慣解割者，不解割忽傷亂舌下青脈，血出不止，便煞人。方可燒紡軨鐵，以灼此脈令焦，兼瓜蒂雜巴豆搗為丸服之，大小便亦去黃汁，破灼已後，禁諸雜食。又云：有依黃坐，黃復，須分別之。方：
　　切竹煮飲之，如飲。
　　又方，搗生瓜根，絞取汁，飲一至二三升。
　　又方，醋酒浸雞子一宿，吞其白數枚。
　　又方，竹葉切，五升，小麥七升，石膏三兩，末，綿裹之，以水一斗五升，煮取七升，一服一升，盡吃即差也。
　　又方，生葛根汁二升，好豉一升，栀子三七枚，茵陳切一升，水五升，煮取三升，去滓，內葛汁，分為五服。
　　又方，金色脚雞，雌雞血，在治如食法，熟食肉飲汁令盡，不過，再作亦可，下少鹽豉佳。
　　治毒攻手足腫疼痛欲斷方，用虎杖根，剉，煮，適寒溫，以漬足，令踝上有赤許水止之。
　　又方，以稻禳灰汁漬足。
　　又方，酒煮苦參以漬足，差。
　　又方，鹽豉及羊尿一升，搗，令熟，以漬之。
　　又方，細剉黃檗五斤，以水三斗，煮，漬之。亦治攻陰腫痛。
　　又方，作坎令深三赤，少容兩足，燒坎令熱，以酒灌坎中，著屐踞坎中，壅勿令泄。
　　又方，煮羊桃汁漬之，雜少鹽豉尤好。
　　又方，煮馬矢若羊矢汁，漬。
　　又方，猪膏和羊矢塗之，亦佳。
　　又方，以牛肉裹腫處，腫消痛止。
　　又方，搗常思草，絞取汁，以漬足。
　　又方，猪蹄一具，合葱煮，去滓，內少鹽，以漬之。
　　毒病下部生瘡者，燒盥以深導之，不過三。
　　又方，生漆塗之，綿導之。
　　又方，大丸艾灸下部，此謂窮無藥。
　　又方，取蚓三升，以水五升，得二升半，盡服之。
　　又方，煮桃皮，煎如飴，以綿合導之。
　　又方，水中荇菜，搗，綿裹導之，日五易，差。，
　　又方，榉皮、槲皮合煮汁如枯糖以導之。又，濃煮桃皮飲之，最良。
　　又方，搗蛇莓汁，服三合，日三，水漬烏梅令濃，并內崖蜜，數數飲。
　　若病人齒無色，舌上白，或喜睡眠，憒憒不知痛癢處，或下痢，急治下部。不曉此者，但攻其上，不以下為意，下部生蟲，蟲食其肛，肛爛見五臟便死。治之方：
　　取雞子白，內漆合攪，還內殼中，仰頭吞之，當吐蟲，則愈。
　　又方，燒馬蹄作灰，細末，猪脂和，塗綿以導下部，日數度，差。
　　又方，桃人十五枚，苦酒二升，鹽一合，煮取六合，服之。
　　又方，燒艾於管中薰之，令烟入下部，中少雄黃雜妙，此方是溪溫，故爾兼取彼治法。
　　又有病□下不止者，烏頭二兩，女萎、雲實各一兩，桂二分，蜜丸如桐子，水服五丸，一日三服。
　　治下部卒痛如鳥啄之方，赤小豆、大#7豆各一升，合搗，兩囊貯，蒸之令熟，更互坐，即愈。
　　此本在雜治中，亦是傷寒毒氣所攻。故凡治傷寒方甚多，其有諸麻黃、葛根、桂枝、柴胡、青龍、白虎、四順、四逆二十餘方，并是至要者，而藥難盡備，且診候須明悉，別所在撰大方中，今唯載前四方，尤是急須者耳。其黃膏赤散，在辟病條中，預合，初覺患便服之。傷寒、時行、溫疫，三名同一種耳，而源本小異。其冬月傷於寒，或疾行力作汗出得風玲，至夏發，名為傷寒。其冬月不甚寒，多暖氣及西風，使人骨節緩惰受病，至春發，名為時行。其年歲中有癘氣兼挾鬼毒相注，名為溫病。如此診候相似，又貴勝雅言，總名傷寒，世俗因號為時行，道術符刻，言五溫亦復殊，大歸終止，是共途也。然自有陽明、少陽、陰毒、陽毒為異耳。少陰病例不發熱，而腹滿下痢，最難治也。
　　附方
　　《必效方》：治天行一二日者，麻黃一大兩，去節，以水四升，煮，去沫，取二升，去滓，著米一匙及豉，為稀粥，取強一升，先作熟湯，浴淋頭百餘碗，然後服粥，厚覆取汗，於夜最佳。
　　《梅師方》：治傷寒汗出不解，已三四日，胸中悶吐。豉一升，鹽一合，水四升，煎取一升半，分服，當吐。
　　《聖惠方》：治傷寒四日，已嘔吐，更宜吐。以苦參末，酒下二錢，得吐差。
　　又方，治時氣熱毒，心神煩燥，用藍澱半大匙，以新汲水一盞服。
　　又方，治時氣，頭痛不止，用朴消三兩，搗羅為散，生油調塗頂上。
　　又方，治時氣煩渴，用生藕汁一中盞，入生蜜一合，令勻，分二服。
　　《勝#8金方》：治時疾熱病，狂言心燥。苦參不限多少，炒黃色為末，每服二錢，水一盞，煎至八分，溫服。連煎三服，有汗無汗皆差。
　　《博濟方》：治陰陽二毒傷寒，黑龍丹。舶上硫黃一兩，以柳木槌研三兩日，巴豆一兩，和殼記個數，用二升，鐺子一口，先安硫黃，鋪鐺底，次安巴豆，又以硫黃蓋之，釅醋半升已來澆之，盞子蓋合，令緊蜜，更以濕紙周回固濟，縫勿令透氣，縫紙乾，更以醋濕之，文武火熬，常著人守之，候裏面巴豆作聲數已半為度，急將鐺子離火，便入臼中急搗令細，再以少米醋并蒸餅少許，再搗，令冷可丸，如雞頭大。若是陰毒，用椒四十九粒，葱白二莖，水一盞，煎至六分，服一丸。陽毒用豆豉四十九粒，葱白二莖，水一盞，同煎，吞一丸，不得嚼破。
　　《孫用和方》：治陽毒入胃，下血頻，疼痛不可忍。鬱金五個大者，牛黃一皂莢子，別細研，二味同為散，每服用醋漿水一盞，同煎三沸，溫服。
　　《孫兆口訣》：治陰毒傷寒，手足逆冷，脉息沉細，頭疼腰重，兼治陰毒，咳逆等疾方。
　　川烏頭、乾薑等分，為粗散，炒令轉色，放冷，再搗，為細散，每一錢，水一盞，鹽一撮，煎取半盞，溫服。
　　又方，治陰勝隔陽傷寒，其人必燥熱而不欲飲水者是也，宜服霹靂散。附子一枚，燒為灰，存性為末，蜜水調下，為一服而愈，此逼散寒氣，然後熱氣上行，而汗出乃愈。
　　《聖惠方》：治陰毒傷寒，四肢逆冷，宜熨。以吳茱萸一升，酒和勻，濕絹袋二隻，貯蒸令極熱，熨腳心，候氣通暢勻暖即停熨，累驗。
　　唐·崔元亮療時疾發黃，心狂煩熱，悶不認人者。取大栝樓一枚黃者，以新汲水九合浸#9；淘取汁，下蜜半大合，朴消八分，合攪令消盡，分再服，便差。
　　《外臺秘要》：治天行病四五日，結胸滿痛，壯熱，身體熱。
　　苦參一兩，剉，以醋二升，煮取一升二合，盡飲之，當吐即愈。天行毒病，非苦參、醋藥不解，及溫覆取汗愈。
　　又方，救急治天行後嘔逆不下食，食入即出。取羊肝如食法，作生淡食，不過三度即止。
　　又方，以雞卵一枚，煮三五沸，出以水浸之，外熟內熱則吞之，良。
　　《聖惠方》：治時氣，嘔逆不下食。用半夏半兩，湯浸洗七遍，去滑，生薑一兩，同剉碎，以水一大盞，煎至六分，去滓，分二服，不計時候溫服。
　　《深師方》：治傷寒病啘不止。半夏熟洗，乾，末之，生薑湯服一錢匕。
　　《簡要濟眾》：治傷寒咳噫不止，及噦逆不定。
　　香#10一兩，乾柿蒂一兩，焙乾，搗末，人參湯下一錢，無時服。
　　《外臺秘要》：治天行毒病，衄鼻是熱毒，血下數升者，好墨末之，雞子白丸如梧子，用生地黃汁下一二十丸，如人行五里再服。又，療傷寒已八九日至十餘日，大煩渴，熱勝而三焦有瘡□者，多下或張口吐舌呵吁，目爛，口鼻生瘡，吟語不識人，除熱毒，止痢方。
　　龍骨半斤，碎，以水一斗，煮取四升，沉之井底令冷，服五合，漸漸進之，恣意飲，尤宜老少。
　　《梅師方》：治熱病後下痢膿血不止，不能食。
　　白龍骨末，米飲調方寸匕服。
　　《食療》：治傷寒熱毒下血。羚羊角末，服之即差。又療疝氣。
　　《聖惠方》：治傷寒狐惑，毒蝕下部，肛外如□，痛癢不止。雄黃半兩，先用瓶子一個，口大者，內入灰，上如裝香火，將雄黃燒之，候姻出，當病處熏之。
　　又方，主傷寒下部生□瘡。用烏梅肉三兩，炒令燥，杵為末，煉蜜丸如梧桐子大，以石榴根皮煎湯，食前下十丸。
　　《外臺秘要方》：崔氏療傷寒手足疼欲脫。取羊屎煮汁以灌之，差止。亦療時疾，陰囊及莖熱腫，亦可煮黃檗等洗之。
　　《梅師方》：治傷寒發豌豆瘡，未成膿。研芒消，用猪膽汁和，塗上效。
　　《經驗後方》：治時疾發豌豆瘡及赤瘡子未透，心煩狂燥，氣喘妄語，或見鬼神。
　　龍腦一錢，細研，旋滴猪心血和丸，如雞頭肉大；每服一丸，紫草湯下，少時心神便定，得睡，瘡後發透，依常將息取安。
　　《藥性論》云：虎杖治大熱煩燥，止渴利小便，壓一切熱毒，暑月和甘草煎，色如琥珀可愛，堪著，嘗之甘美，瓶置井中，令冷徹如水，白瓷器及銀器中貯，似茶啜之，時人呼為冷飲子，又且尊於茗，能破女子經候不通，搗以酒浸，常服。有孕人勿服，破血。
　　治時氣病起諸復勞方第十四
　　凡得毒病愈後，百日之內，禁食猪、犬、羊肉，并傷血；及肥魚久膩、乾魚則必大下痢，下則不可復救。又禁食麵食、胡蒜、韭薤、生菜、蝦□輩，食此多致復發，則難治，又令到他年數發也。
　　治篤病新起早勞及食飲多，致欲死方。
　　燒鱉甲，服方寸匕。
　　又方，以水服胡粉少許。
　　又方，粉三升，以暖水和服之，厚覆取汗。
　　又方，乾蘇一把，水五升，煮取二升，盡服之。無乾者，生亦可用，加生薑四兩，豉一升。
　　又方，鼠矢兩頭尖者二七枚，豉五合，以水三升，煎半，頓服之，可服溫覆取汗，愈。有麻子人內一升，加水一升，彌良。亦可內枳實，葱白一虎口也。
　　又方，取伏雞子殼碎之，熬令黃黑，細末，熱湯服一合，溫覆取汗。
　　又方，大黃、麻黃各二兩，栀子人十四枚，豉一升，水五升，煮取三升分再服，當小汗及下痢。
　　又方，濃煮甘皮服之，蘆根亦佳。
　　覺多而發復方，燒飯篩末，服方寸匕良。
　　治交接勞復，陰卵腫，或縮入腹，腹中絞痛，或便絕方。
　　燒婦人月經衣，服方寸匕。
　　又方，取□子一枚，撞之三十六，放於戶中，逐使喘極，乃刺脅下，取血一升，酒一升，合和飲之。若卒無者，但服血，慎勿便#11冷。應用猳□。
　　又方，取所交接婦人衣，覆男子上一食久，活。
　　又方，取猳□脛及血，和酒飲之，差。
　　又方，刮青竹茹二升，以水三升，煮令五六沸，然後絞去滓，以竹茹湯溫服之。此方亦通治勞復#12。
　　又方，礬石一分，消三分，末，以大麥粥清，可方寸匕一服，熱毒隨大小便出。
　　又方，取蓼子一大把，水挼取汁，飲一升。乾者，濃取汁服之，葱頭搗，以苦酒和服，亦佳。
　　又方，蚯蚓數升，絞取汁，服之良。
　　若差後，病男接女，病女接男，安者陰易，病者發復，復者亦必死。
　　卒陰易病，男女溫病，差後雖數十日，血脉未和，尚有熱毒，與之交接者，即得病曰陰易，殺人甚於時行，宜急治之。
　　令人身體重，小腹急熱，上腫胸，頭重不能舉，眼中生，膝脛拘急欲死方。
　　取婦人褌親陰上者，割取燒末，服方寸匕，日三，小便即利，而陰微腫者，此當愈。得童女褌亦良。若女病，亦可用男褌。
　　又方，鼠矢兩頭尖者二七枚，藍一把，水五升，煮取二升，盡服之，溫覆取汗。
　　又方，蚯蚓二十四枚，水一斗，煮取三升，一服，仍取汗并良。
　　又方，末乾薑四兩，湯和頓服，溫覆取汗，得解止。
　　又方，男初覺，便灸陰三七壯，若已盡，甚至百壯，即愈，眼無妨，陰道瘡復常。
　　兩男兩女并不自相易，則易之為名，陰陽交換之謂也。
　　凡欲病人不復，取女人手足爪二十枚，又取女中下裳帶一尺燒灰，以酒若米飲服之。
　　大病差後，小勞便鼻鈕。
　　左顧牡蠣十分，石膏五分，搗末，酒服方寸匕，日三四。亦可蜜丸服，如梧子大服之。
　　大病差後，多虛汗，及眼中流汗方。
　　杜仲、牡蠣分等，暮卧水服，五匕則停，不止更作。
　　又方，甘草二兩，石膏二兩，搗末，以漿服方寸匕，日二服，差。
　　又方，龍骨、牡蠣、麻黃根，末，雜粉以粉身，良。
　　又，差復虛煩不得眠，眼中□疼，懊憹。豉七合，烏梅十四枚，水四升，先煮梅，取二升半，內豉，取一升半，分再服。無烏梅，用栀子十四枚亦得。
　　又方，黃連四兩，芍藥二兩，黃芩一兩，膠三小挺，水六升，煮取三升，分三服。亦可內乳子黃二枚。
　　又方，千里流水一石，揚之萬度，二斗半，半夏二兩洗之，秫米一斗，茯苓四兩，合煮得五升，分五服。
　　附方
　　《梅師方》：治傷寒差後，交接發動，困欲死，眼不開，不能語方。
　　栀子三十枚，水三升，煎取一升服。
　　治瘴氣疫癘溫毒諸方第十五
　　辟瘟疫藥干散：大麻人、柏子人、乾薑、細辛各一兩，附子半兩，炮，搗篩，正旦以井華水舉家各服方寸匕，疫極則三服，日一服。
　　老君神明白散：术#13一兩，附子三兩，烏頭四兩，桔梗二兩半，細辛一兩，搗篩，正旦服一錢匕，一家合藥，則一里無病，此帶行所遇，病氣皆消。若他人有得病者，便溫酒服之方寸匕，亦得。病已四五日，以水三升，煮散服一升，覆取汗出也。
　　赤散方：牡丹五分，皂莢五分，炙之，細辛、乾薑、附子各三分，肉桂二分，真珠四分，躑躅四分，搗篩為散，初覺頭強邑邑，便以少許內鼻中，吸之取吐，溫酒服方寸匕，覆眠得汗，即差。晨夜行及視病，亦宜少許，以內粉粉身佳。牛馬疫，以一匕著舌下，溺灌，日三四度，甚妙也。
　　度瘴散，辟山瘴惡氣，若有黑霧鬱勃及西南溫風，皆為疫癘之候。方：
　　麻黃、椒各五分，烏頭三分，細辛、术、防風、桔梗、桂、乾薑各一分，搗篩，平旦，酒服一盞匕。辟毒諸惡氣，冒霧行，尤宜服之。
　　太乙流金方：雄黃三兩，雌黃二兩，礬石、鬼箭各一兩半，羖羊角二兩，搗為散，三角絳囊貯一兩，帶心前并門戶上，月旦青布裹一刀圭，中庭燒溫，病人亦燒熏之，即差。
　　辟天行疫癘，雄黃、丹砂、巴豆、礬石、附子、乾薑分等，搗，蜜丸，平旦向日吞之一丸，如胡麻大，九日止，令無病。
　　常用辟溫病散方：真珠、肉桂各一分，貝母三分，熬之，雞子白熬令黃黑，三分，搗篩，歲旦服方寸匕。若歲中多病，可月月朔望服之，有病即愈，病人服者，當可大效。
　　虎頭殺鬼方：虎頭骨五兩，朱砂、雄黃、雌黃各一兩半，鬼臼、皂莢、蕪萸各一兩，搗篩，以蠟蜜和如彈丸，絳囊貯，系臂，男左女右，家中懸屋四角，月朔望夜半，中庭燒一丸。一方有菖蒲、藜蘆，無虎頭、鬼臼、皂莢，作散帶之。
　　趙泉黃膏方：大黃、附子、細辛、乾薑、椒、桂各一兩，巴豆八十枚，去心皮，搗細，苦酒漬之宿，臘月猪膏二斤，煎三上三下，絞去滓，蜜器貯之，初覺勃色便熱，如梧子大一丸，不差，又服亦可。火炙以摩身體數百遍，佳。并治賊風，走游皮膚，并良。可預合之，便服即愈也。
　　單行方術，西南社中柏東南枝，取暴乾，末，服方寸匕，立差。
　　又方，正月上寅日搗女青屑，三角囊貯，繫戶上帳前，大吉。
　　又方，馬蹄木，搗屑二兩，絳囊帶之，男左女右。
　　又方，正月朔旦及七月，吞麻子、小豆各二七枚。又，各二七枚，投井中。又，以附子二枚，小豆七枚，令女子投井中。
　　又方，冬至日，取雄赤雞作臘，至立春煮食盡，勿分他人。二月日，取東行桑根大如指，懸門戶上，又人人帶之。
　　又方，埋鵲於圊前。
　　斷溫病令不相染著，斷髮仍使長七寸，盜著病人臥席下。
　　又方，以繩度所住戶中壁，屈繩結之。
　　又方，密以艾灸病人床四角各一壯，不得令知之，佳也。
　　又方，取小豆，新布囊貯之，置井中三日出，舉家男服十枚，女服二十枚。
　　又方，桃木中蟲矢，末，服方寸匕。
　　又方，鮑魚頭，燒三指撮，小豆七枚，合末服之，女用豆二十七枚。
　　又方，熬豉雜土酒漬，常將服之。
　　又方，以鯽魚密致卧下，勿令知之。
　　又方，柏子人、細辛、□米、乾薑三分，附子一分，末，酒服方寸匕，日服三，服十日。
　　又方，用麥蘗，服□米、乾薑，又云麻子人，可作三種服之。
　　附方
　　《外臺秘要》：辟瘟方。
　　取上等朱砂一兩，細研，白蜜和丸，如麻子大，常以太歲日平旦，一家大小，勿食諸物，面向束立，各吞三七丸，永無疾疫。
　　葛仙翁肘徒備急方卷二竟
　　#1也：萬曆本作『地』。
　　#2痢：原作『□』，據萬曆本改。
　　#3亦：原作『不』，據萬曆本改。
　　#4復：疑當作『腹』。
　　#5離：原作『雅』，據萬曆本改。
　　#6茄：疑當作r茹』。
　　#7大：原作『人』，據萬曆本改。
　　#8勝：原脫，據萬曆本補。
　　#9浸：底本此下內容與『治卒風瘠不得語方第二十』之後半部分，及『治風毒脚弱痺滿上氣方第二十一』之前半部分重出，系錯簡所致，今據萬曆本刪。又此下至本篇末『一切熱毒』前內容原脫，今據萬曆本補。
　　#10香：此前疑脫『丁』字。
　　#11便：疑當作『使』。
　　#12復：原作『後』，據萬曆本改。
　　#13木：原作『木』，據萬曆本改。 
　　葛仙翁肘後備急方卷之三
　　治寒熱諸瘧方第十六
　　治瘧病方，鼠婦、豆豉二七枚，合搗，令相和，未發時服二丸，欲發時服一丸。
　　又方，青蒿一握，以水二升漬，絞取汁，盡服之。
　　又方，用獨父蒜，於白炭上燒之，末，服方寸匕。
　　又方，五月五日，蒜一片去皮，中破之，刀割，合容巴豆一枚，去心皮，內蒜中令合，以竹挾以火炙之，取可熱，搗為三丸，未發前服一丸，不止，復與一丸。
　　又方，取蜘蛛一枚，蘆管中密塞，管中以綰頸，過發時，乃解去也。
　　又方，日始出時，東向日再拜，畢，正長跪，向日叉手，當閉氣，以書墨注其管兩耳中，各七注，又丹書舌上，言子日死，畢，復再拜，還去勿顧，安卧勿食，過發時斷，即差。
　　又方，多煮豉湯，飲數升，令得大吐，便差。
　　又方，取蜘蛛一枚，著飰中，合丸吞之。
　　又方，臨發時，搗大附子下篩，以苦酒和之，塗背上。
　　又方，鼠婦蟲子四枚，各一以飴糖裹之，丸服便斷，即差。
　　又方，常山，搗下篩成末，三兩，真丹一兩，白蜜和，搗百杵，丸如梧子，先發服三丸，中服三丸，臨卧服三丸，無不斷者，常用效。
　　又方，大開口，度上下唇，以繩度心頭，灸此度下頭百壯，又灸脊中央五十壯，過發時，灸二十壯。
　　又方，破一大豆去皮，書一片作日字，一片作月字，左手持日，右手持月，吞之立愈，向日服之，勿令人知也。
　　又方，皂莢三兩，去皮炙，巴豆一兩，去心皮，搗，丸如大豆大，一服一枚。
　　又方，巴豆一枚，去心皮，射菵如巴豆大，棗一枚，去皮，合搗成丸，先發各服一丸，如梧子大也。
　　又方，常山、知母、甘草、麻黃等分，搗，蜜和丸如大豆，服三丸，比發時令過畢。
　　又方，常山三兩，甘草半兩，水酒各半升，合煮取半升，先發時一服，比發令三服盡。
　　又方，常山三兩，到，以酒三升，漬二三日，平旦作三合服，欲嘔之，臨發又服二合，便斷。舊酒亦佳，急亦可煮。
　　又方，常山三兩，秫米三百粒，以水六升，煮取三升，分之服，至發時令盡。
　　又方，若發作無常，心下煩熱，取常山二兩，甘草一兩半，合以水六升，取二升，分再服，當快吐，仍斷，勿飲食。
　　老瘧久不斷者，常山三兩，鱉甲一兩，炙，升麻一兩，附子一兩，烏賊骨一兩，以酒六升漬#1之，小令近火，一宿成，服一合，比發可數作。
　　又方，華蘆、皂莢各一兩，炙，巴豆二十五枚，并搗，熬令黃，依法搗，蜜丸如小豆，空心服一丸，未發時一丸，臨發時又一丸，勿飲食。
　　又方，牛膝莖葉一把，切，以酒三升服，令微有酒氣。不即斷，更作，不過三服而止。
　　又方，末龍骨方寸匕，先發一時，以酒一升半，煮三沸，及熱盡服，溫覆取汗，便即效。
　　又方，常山三兩，甘草半兩，知母一兩，搗，蜜丸，至先發時，服如梧子大十丸，次服减七丸八丸，後五六丸，即差。
　　又方，先發二時，以炭火床下，令脊脚極暖被覆，過時乃止，此治先寒後熱者。
　　又方，先炙鱉甲，搗末方寸匕，至時令三服盡，用火炙，無不斷。
　　又方，常山三兩，搗篩，雞子白和之丸，空腹三十丸，去發食久三十丸，發時三十丸，或吐或否也，從服藥至過發時，勿飲食。
　　治溫瘧不下食，知母、鱉甲炙、常山各二兩，地骨皮三兩切，竹葉一升切，石膏四兩，以水七升，煮二升五合，分溫三服。忌蒜、熱麵、猪、魚。
　　治瘴瘧，常山、黃連、豉熬各三兩，附子二兩，炮，搗篩，蜜丸，空腹服四丸，欲發三丸，飲下之，服藥後至過發時，勿吃食。
　　若兼諸痢者，黃連、犀角各三兩，牡蠣、香豉各二兩，并熬，龍骨四兩，搗篩，蜜丸，服四十丸，日再服，飲下。
　　無時節發者，常山二兩，甘草一兩半，豉五合，綿裹，以水六升，煮取三升，再服，快吐。
　　無問年月，可治三十年者，常山、黃連各三兩，酒一斗，宿漬之，曉以瓦釜煮取六升，一服八合，比發時令得三服，熱當吐，冷當利，服之無不差者，半料合服得。
　　勞瘧積久，眾治不差者，生長大牛膝一大虎口，以水六升，煮取二升，空腹一服，欲發一服。
　　禳一切瘧，是日抱雄雞，一時令作大聲，無不差。
　　又方，未發頭向南卧，五心及額舌七處，閉氣書鬼字。
　　咒法，發日執一石於水濱，一氣咒云：眢眢圓圓，行路非難，捉取瘧鬼，送與河官，急急如律令。投於水，不得回顧。
　　治一切瘧，烏梅丸方。甘草二兩，烏梅肉熬、人參、桂心、肉從蓉、知母、牡丹各二兩，常山、升麻、桃人去皮尖熬，烏豆皮熬膜取皮各三兩，桃人研，欲丸入之，搗篩，蜜丸，蘇屠臼搗一萬杵，發日五更酒下三十丸，平旦四十丸，欲發四十丸，不發日空腹四十丸，晚三十丸，無不差，徐服。後十餘日，吃肥肉發之也。
　　□見瘧，白驢蹄二分，熬，大黃四分，綠豆三分，末，砒霜二分，光明砂半分，雄黃一分，搗，蜜丸如梧子，發日平旦冷水服二丸，七日內忌油。
　　附方
　　《外臺秘要》：治瘧不痊，乾薑、高良薑等分，為末，每服一錢，水一中盞，煎至七分服。
　　《聖惠方》：治久患瘧勞瘴等方，用鱉甲三兩，塗酥，炙令黃，去裙為末，臨發時溫酒調下二錢匕。
　　治瘧，用桃人一百個，去皮尖，於乳缽中細研成膏，不得犯生水，候成膏，入黃丹三錢，丸如梧子大，每服三丸，當發日，面北用溫酒吞下，如不飲酒，井花水亦得。五月五日午時合，忌雞犬婦人見。
　　又方，用小蒜，不拘多少，研極爛，和黃丹少許，以聚為度，丸如雞頭大，候乾，每服一丸，新汲水下，面東服，至妙。
　　治卒發癲狂病方第十七
　　治卒癲疾方，灸陰莖上宛宛中三壯，得小便通則愈。又方，灸陰莖上三壯，囊下縫二七壯。
　　又方，灸兩乳頭三壯，又灸足大指本聚毛中七壯，灸足小指本節七壯。
　　又方，取葶藶一升，搗三千杵，取白犬倒懸之，以杖犬，令血出，承取以和葶藶末，服如麻子大一丸，三服取差。
　　又方，莨菪子三升，酒五升漬之，出曝乾，漬盡酒止，搗，服一錢匕，日三，勿多，益狂。
　　又《小品》癲狂莨菪散　莨菪子三升，末之，酒一升，漬多日出，搗之，以向汁和，絞去滓，湯上煎，令可丸，服如小豆三丸，日三，口面當覺急，頭中有蟲行者，額及手足應有赤色處，如此必是差候。若未見，服取盡矣。
　　又方，末房葵，溫酒服一刀圭至二三，身潤又小不仁為候。
　　又方，自縊死者繩，燒三指撮，服之。
　　凡癲疾，發則仆地，吐涎沫，無知強掠起如狂，反遺糞者，難治。
　　治卒發狂方，燒蝦蟆，搗末，服方寸匕，日三服之，酒服。
　　又方，臥其人著地，以冷水淋其面，為終日淋之。
　　治卒狂言鬼語方，針其足大拇指爪甲下入少許，即止。
　　又方，以甑帶急合縛兩手，火灸左右脅，握肘頭文俱起七壯，須臾，鬼語自道姓名，乞去，徐徐詁問，乃解手耳。
　　凡狂發則欲走，或自高貴稱神聖，皆應備諸火炙，乃得永差耳。
　　若或悲泣呻吟者，此為邪魅非狂，自依邪方治之，《近效方》已生蠶紙作灰，酒水任下，差療風癲也。
　　附方
　　《斗門方》：治癲癇，用艾於陰囊下穀道正門當中間，隨年道#2灸之。
　　《千金方》：治風癲百病，麻人四升，水六升，猛火煮，令牙生，去滓，煎取七合，旦空心服，或發或不發，或多言語，勿怪之，但人摩手足須定，凡進三劑愈。
　　又方，治狂邪發無時，披頭大叫，欲殺人，不避水火，苦參以蜜丸如梧子大，每服十丸，薄荷湯下。
　　《外臺秘要》：治風癇，引脅牽痛，發作則吐，耳如蟬鳴，天門冬，去心皮，曝乾，搗篩，酒服方寸匕。若人久服，亦能長生。
　　《廣利方》：治心熱風癇，爛龍角，濃研汁，食上服二合，日再服。
　　《經驗後方》：治大人小兒久患風癇，纏喉□嗽，遍身風疹，急中涎潮。
　　等此藥不太吐逆，只出涎水，小兒服一字。瓜蒂不限多少，細碾為末，壯年一字，十五已下、老怯半#3字，早晨井花水下，一食須含沙糖一塊，良久涎如水出，年深涎盡，有一塊如涎布，水上如鑒矣，涎盡食粥一兩日，如吐多困甚，即嚥麝香湯一盞，即止矣。麝細斫，溫水調下。昔天平尚書覺昏眩，即服之，取涎有效。
　　《明皇雜錄》云：開元中有名醫紀朋者，觀人顏色談笑，知病深淺，不待診脉。帝聞之，召於掖庭中，看一宮人，每日昃#4則笑歌啼號，若狂疾，而足不能履地，朋視之日：此必因食飽而大促力，頓仆於地而然。乃飲以雲母湯，令熟寐，覺而失所苦，問之乃言：因太華公主載誕，宮中大陳歌吹，某乃主謳，懼其聲不能清且長，吃□蹄羹飽，而當筵歌大曲，曲罷覺胸中甚熱，戲於砌臺上，高而墜下，久而方惺，病狂足不能及地。
　　治卒得驚邪恍惚方第十八
　　治人心下虛悸方，麻黃、半夏等分，搗，蜜丸，服如大豆三丸#5，日二#6，稍增之。半夏湯洗去滑，乾。
　　治驚憂怖迫遙#7，或驚恐失財，或激憤惆悵，致志氣錯越，心行違僻不得安定者。
　　龍骨、遠志、茯#8神、防風、牡蠣各二兩，甘草七兩，大棗七枚，以水八升，煮取二升，分再服，日日作之，取差。
　　又方，茯苓#9、乾地黃各四兩，人參、桂#10各三兩，甘草二兩，麥門冬一升，去心，半夏六兩，洗滑，生薑一斤，以水一斗，又殺烏雞取血及肝心，煮三升，分四服，日三夜一，其問少食無爽，作三劑差。
　　又方，白雄雞一頭，治如食，真珠四兩切，薤白四兩，以水三升，煮取二升，宿勿食，旦悉雞等及飲汁盡。
　　又有鎮心定志諸丸，在大方中。
　　治卒中邪鬼，恍惚振噤方，灸鼻下人中，及兩手足大指爪甲本，令艾丸在穴上，各七壯，不止，至十四#11壯愈。此事本在雜治中。
　　治女人與邪物交通，獨言獨笑，悲思恍惚者、末#12雄黃一兩，以松脂二兩溶和，虎爪攪，令如彈丸，夜內火籠中燒之，令女人侵坐其上，被急自蒙，唯出頭耳，一爾未差，不過三劑，過自斷也。
　　又方，雄黃一兩，人參一兩，防風一兩，五味子一升，搗篩，清旦以井水服方寸匕，三服差。
　　師往以針五枚內頭髻中，狂病者則以器貯水，三赤新布覆之，橫大刀於上，悉乃矜莊，呼見其人，其人必欲起走，慎勿聽，因取一噴之，一呵視，三通乃熟，拭去水，指彈額上近髮際，問欲愈乎？其人必不肯答，如此二七彈乃答，欲因杖針刺鼻下人中近孔內側，空停針，兩耳根前宛宛動中停針，又削鼻直上入髮際一寸，橫針又刺鼻直上入，乃具诘問，憐憐醒悟，則乃止矣。
　　若男女喜夢與鬼通致恍惚者，鋸截鹿角屑，酒服三指撮，日三。
　　附方
　　張仲景：主心下悸，半夏、麻黃丸。二物等分，末，蜜丸如小豆，每服三丸，日三。
　　《簡要濟眾方》：每心藏不安，驚悸善忘，上鬲風熱化痰。
　　白石英一兩，朱砂一兩，同研為散，每服半錢，食後夜卧，金銀湯調下。心中客熱，膀胱間連脅下氣妨，常旦憂愁不樂，兼心忪者。
　　取莎草根二大斤，切熬令香、以生絹袋貯之，於三大斗無灰清酒中浸之，春三月浸一日，即堪服，冬十月後，即七日，近暖處乃佳。每空腹服一盞，日夜三四服之，常令酒氣相續，以知為度。若不飲酒，即取莎草根十兩，加桂心五兩，蕪萸三兩，和搗為散，以蜜和為丸，搗一千杵，丸如梧子大，每空腹以酒及薑蜜湯飲汁等下二十丸，服，漸加至三十丸，以差為度。
　　治中風諸急方第十九
　　治卒中急風，悶亂欲死方。灸兩足大指下橫文中，隨年壯，又別有續命湯。
　　若毒急不得行者，內筋急者。灸內踝，外筋急者，灸外踝上，二十壯。若有腫痺，虛者取白斂二分，附子一分，搗，服半刀圭，每日可三服。
　　若眼上睛垂者，灸目兩毗後，三壯。
　　若不識人者，灸季脅頭，各七壯，此脅小肋屈頭也。
　　不能語者，灸第二槌，或第五槌上，五十壯。又別有不得語方，在後篇中矣。
　　又方，豉、茱萸各一升，水五升，煮取二升，稍稍服。
　　若眼反口噤，腹中切痛者，灸陰囊下第一橫理，十四壯。又別有服膏之方。
　　若狂走欲斫刺人，或欲自殺，罵晉不息，稱鬼語者。
　　灸兩口吻頭赤肉際各一壯，又灸兩肘屈中五壯，又灸背胛中間三壯，三日報灸三，倉公秘法，又應灸陰囊下縫三十壯。又別有狂邪方。
　　若發狂者，取車轂中脂如雞子，熱溫淳苦酒，以投脂甚攪令消，服之令盡。
　　若心煩恍惚，腹中痛滿，或時絕而復蘇者。取釜下土五升，搗篩，以冷水八升和之，取汁，盡服之，口已噤者，強開，以竹筒灌之，使得下，人便愈，甚妙。
　　若身體角弓反張，四肢不隨，煩亂欲死者。
　　清酒五升，雞白矢一升，搗篩合和，揚之千遍，乃飲之，大人服一升，日三，少小五合，差。
　　若頭身無不痛，顛倒煩滿欲死者。
　　取頭垢如大豆大服之，并囊貯大豆，蒸熟，逐痛處熨之，作兩囊更番為佳。若無豆，亦可蒸鼠壤土熨。
　　若但腹中切痛者，取鹽半斤，熬令盡，著口中，飲熱湯二升，得便吐愈。
　　又方，附子六分，生薑三兩，切，以水二升，煮取一升，分為再服。
　　若手足不隨方，取青布燒作姻，就小口器中熏痛處。
　　又方，豉三升，水九升，煮取三升，分三服。又，取豉一升，微熬，囊貯漬三升酒中三宿，溫服，微令醉為佳。
　　若身中有掣痛，不仁不隨處者。
　　取乾艾葉一紏許，丸之，內瓦甑下，塞餘孔，唯留一目，以痛處著飯目，下燒艾以黑之，一時間愈矣。
　　又方，取朽木削之，以水煮令濃，熱灼灼爾，以漬痛處，效。
　　若口噤不開者，取大豆五升，熬令黃黑，以酒五升漬取汁#13，以物強發口而灌之畢，取汗。
　　又方，獨活四兩，桂二兩，以酒水二升，煮取一升半，分為三服，開口與之，溫卧#14 ，火炙令取汗。
　　若身直不得屈伸反覆者，取槐皮黃白者切之，以酒共水六升，煮取二升，去滓，適寒溫，稍稍服之。
　　又方，刮枳樹皮，取一升，以酒一升，漬一宿，服五合至一升，酒盡更作，差。
　　若口喎僻者，銜奏灸口吻口橫文間，覺火熱便去艾，即愈，勿盡艾，盡艾則太過。若口左僻灸右吻，右僻灸左吻。又灸手中指節上一丸，喎右灸左也。又有灸口喎法，在此後也。
　　又方，取空青末，著口中，入咽即愈。姚同。
　　又方，取蜘蛛子摩其偏急頰車上，候視正則止，亦可向火摩之。
　　又方，牡蠣、礬石、附子、寵中黃土分等，搗末，以三歲雄雞#15冠血和傅，急上，持水著邊，視欲還正，便急洗去藥，不著更塗#16上，便愈。
　　又方，鱉甲、烏頭塗之，欲正，即揭去之。
　　若四肢逆冷，吐清汁#17，宛轉啼呼者。
　　取桂一兩，□咀，以水三升，煮取二升，去滓，適寒溫，盡服。
　　若關節疼痛，蒲黃八兩，附子一兩，炮；合末之，服一錢已#18，日三，稍增至方寸匕。
　　若骨節疼煩，不得屈伸，近之則痛，短氣得汗#19出，或欲腫者。
　　附子二兩，桂四兩，术三兩，甘草二兩，水六升，煮取三升，分三服，汗出愈也。
　　若中暴風，白汗出如水者。
　　石膏、甘草各等分，搗，酒服方寸匕，日移一丈輒一服也。
　　若中緩風，四支不收者。
　　豉三升，水九升，煮取三升，分為三服。日二作之。亦可酒漬#20煮飲之。
　　若卒中風癱，身體不自收，不能語，迷昧不知人者，陳元狸#21骨膏至要，在備急藥方中。
　　附方頭風頭痛附
　　《經驗方》：治急中風，目#22瞑牙噤，無門下藥者，用此末子，以中指點末，揩齒三二十，揩大牙左右，其口自開，始得下藥，名
　　開關散：天南星搗為末，白龍腦，二件各等分，研，自五月五日午時合，患者只一字至半錢。
　　《簡要濟眾》：治中風噤不開，涎潮吐方。
　　用皂角一挺，去皮，塗猪脂，炙令黃色，為末，每服一錢匕，非時溫酒服。如氣實脈大，調二錢匕。如牙關不開，用白梅揩齒，口開即灌藥，以吐出風涎，差。
　　治中風不省人事，牙關緊急者。
　　藜蘆一兩，去蘆頭，濃煎，防風湯浴過，焙乾，碎切，炒微褐#23色，搗為末#24，每服半錢，溫水調下，以吐出風涎為效。如人行二里未吐，再服。
　　又治膽風毒氣，虛實不調，昏沉睡多。
　　酸棗人一兩，生用，金挺蠟茶二兩，以生薑汁塗，炙令微焦，搗羅為散，每服二錢，水七分，煎六分，無時溫服。
　　《孫尚藥》：治卒中風，昏昏若醉，形體昏悶，四肢不收，或倒或不倒，或口角似斜，微有涎出，斯須不治，便為大病，故傷人也，此證風涎潮於上膈，痺氣不通，宜用
　　急救稀涎散：猪牙皂角四挺，須是肥實不蚛，削去黑皮，晉礬一兩，光明通瑩者，二味同搗，羅為細末，再研為散。如有患者，可服半錢，重者三字匕，溫水調灌下，不大嘔吐，只是微微涎稀令出，或一升二升，當時惺惺，次緩而調治，不可便大段治，恐過傷人命。累經效，不能盡述。
　　《梅師方》：療癱緩風，手足嚲曳，口眼喎斜，語言賽澀，履步不正。
　　神驗烏龍丹：川烏頭去皮臍了，五靈脂各五兩，右為末，入龍腦、麝香，研令細勻，滴水丸如彈子大，每服一丸，先以生薑汁研化，次暖酒調服之，一日兩服，空心晚食前服，治一人只三十丸，服得五七丸，便覺抬得手，移得步，十丸可以自#25。
　　《聖惠方》：治一切風疾，若能久服，輕身明目，黑髭駐顏。
　　用南燭樹，春夏取枝葉，秋冬取根皮，揀擇細剉，五升，水五斗，慢火煎取二斗，去滓，別於淨鍋中慢火煎如稀餳，以瓷瓶貯，溫酒下一匙，日三服。
　　又方，治風立有奇效。用木天蓼一斤，去皮，細剉，以生絹袋貯，好酒二斗浸之，春夏一七日，秋冬二七日後開，每空心，日午初夜合溫飲一盞，老幼臨時加减，若長服，日只每朝一盞。
　　又方，治中風口喎。巴豆七枚，去皮爛研，喎左塗右手心，喎右塗左手心，仍以暖水一盞，安向手心，須臾即便正，洗去藥，并頻抽掣中指。
　　又方，治風頭旋。用蟬殼二兩，微炒為末，非時溫酒下一錢匕。
　　《千金方》：治中風，面目相引，偏僻牙車急，舌不可轉。
　　桂心以酒煮取汁，故布蘸搨病上，即正，左喎搨右，右喎搨左，常用大效。
　　又方，治三年中風不較#26者。
　　松葉一斤，細切之，以酒一斗，煮取三升，頓服，取汗出，立差。
　　又方，立卒中風頭面腫，杵杏人如膏傅之。
　　又方，治頭面風，眼□鼻塞，眼暗冷淚。
　　杏#27人三升，為末，水煮四五沸，洗頭冷汗，盡三度差。
　　《外臺秘要》：治卒中風口喎。皂角五兩，去皮為末，三年大醋和，右喎塗左，右喎塗右，乾及#28傅之，差。
　　又，治偏風及一切風。桑枝剉一大升，用今年新嫩枝，以水一大斗，煎取二大升，夏用井中沉，恐酢壞，每日服一盞，空心服，盡又煎服，終身不患偏風。若預防風，能服一大升佳。
　　又主#29風身體如蟲行。鹽一斗，水一石，煎减半，澄清，溫洗三五度，治一切風。
　　葛氏方，治中風寒瘟，直口噤，不知人。
　　雞屎白一升，熬令黃，極熱，以酒三升，和攪去滓服。
　　《千金翼方》：治熱風汗出心悶，水和雲母服之，不過再服，立差。
　　《篋中方》：治風頭及腦掣痛不可禁者，摩膏主之。
　　取牛蒡莖葉搗，取濃汁二升，合無灰酒一升，鹽花一匙頭，火煎令稠成膏，以摩痛處，風毒散自止。亦主時行頭痛。摩時須極力令作熱，乃速效。冬月無葉，用根代之亦可。
　　《經驗後方》：治中風及壅滯，以旋覆花洗塵令諍，搗末，煉蜜丸，如梧子大，夜卧以茶湯下五丸至七丸、十丸。
　　又方，解風熱，疏積熱、風壅，消食，化氣，導血，大解壅滯。
　　大黃四兩，牽牛子四兩，半生半熟，為末，煉蜜為丸，如梧子大，每服茶下一十丸，如要微動，吃十五丸，冬月宜服，并不搜攪人。
　　《集驗方》：治風熱心躁，口乾，狂言，渾身壯熱及中諸毒，龍腦甘露丸。寒水石半斤，燒半日，凈地坑內，盆合四面，濕土壅起，候經宿取出，入甘草末、天竺黃各二兩，龍腦二分，糯米膏丸，彈子大，蜜水磨下。
　　《食醫心鏡》：主#30中風心肺風熱，手足不隨，及風痺不任，筋脈五緩，恍惚煩躁。熊肉一斤，切，如常法調和作腌臘，空腹食之。
　　又主風孿拘急偏枯，血氣不通利。
　　雁肪四兩，煉，瀘過，每#31日空心暖酒一杯，肪一匙頭，飲之。
　　同經曰：治歷節諸風，骨節疼痛，晝夜不可忍者。
　　沒藥半兩，研，虎腦骨三兩，塗酥炙黃色，先搗，羅為散，與沒藥同#32研令細，溫酒#33調二錢，日三服，大佳。
　　《聖惠方》：治歷節風，百節疼痛不可忍。
　　用虎頭骨一具，塗酥炙黃，槌碎，絹袋貯，用清酒二斗，浸五宿，隨性多少，暖飲之，妙。
　　《外#34臺秘要方》：療歷節諸風，百節酸痛不可忍，松脂三十斤，煉五十遍，不能五十遍，亦可二十遍，用以煉酥三升，溫和松脂三升，熟攪令極稠，旦空腹以酒服方寸匕，日三，數食緬粥為佳。慎血腥、生冷、酢物、果子一百日，差。
　　又方，松節酒，主歷節風，四肢疼痛如解落。
　　松節二十斤，酒五斗，漬二七日，服一合，日五六服。
　　《斗門方》：治白虎風所患不以，積年久#35治無效，痛不可忍者。用腦、麝、楓、柳皮不限多少，細剉焙乾，浸酒常服，以醉為度，即差。今之寄生楓樹上者，方堪用，其葉亦可製砒霜粉，尤妙矣。
　　《經驗後方》：治白虎風，走注疼痛，兩膝熱腫。
　　虎脛骨塗酥炙、黑附子炮裂去皮臍各一兩，為末，每服溫酒調下二錢匕，日再服。
　　《外臺秘要》：治癧瘍風及三年。
　　酢磨烏賊魚骨，先布磨，肉赤即傅之。
　　又治癧瘍風，酢磨硫黃，傅之，止。
　　《聖惠方》：治癧瘍風，用羊蹄菜根於生鐵上，以好醋磨，旋旋刮取，塗於患上，未差，更入硫黃少許，同磨塗之。
　　《集驗方》：治頸項及面上白駁，浸淫漸長，有似癬，但無瘡可治，鰻鱺魚脂傅之，先拭剝上，刮使燥痛後，以魚脂傅之，一度便愈，甚者不過三度。
　　《聖惠方》：治白駁，用蛇蛻，燒末醋調，傅上佳。
　　又方，治中風煩熱，皮膚瘍癢，用醍醐四兩，每服酒調下宇#36匙。
　　《集驗方》：治風氣客於皮膚，瘙癢不已。
　　蜂房炙過，蟬蛻等分，為末，酒調一錢匕，日三二服。
　　又方，蟬蛻、薄苛等分，為末，酒調一錢匕，日三服。
　　《北夢瑣言》云：有一朝士見梁奉御，診之曰：風疾已深，請速歸去。朝士復見鄜州馬醫趙鄂者，復診之，言疾危。與梁所說同矣。曰：只有一法，請官人試吃消梨，不限多少，咀齕不及，絞汁而飲。到家旬日，唯吃消梨，頓爽矣。
　　《千金方》：治頭風頭痛，大豆三升，炒令無聲，先以貯一斗二升，瓶一隻，貯九升清酒，乘豆熱即投於酒中，蜜泥封之七日，溫服。孫真人方，治頭風痛，以豉湯洗頭避風，即差。
　　《千金翼》：治頭風，搗葶藶子，以湯淋取汁洗頭上。
　　又主頭風沐頭，吳茱萸二升，水五升，煮取三升，以綿染拭髮根。
　　《聖惠方》：治頭風痛，每欲天陰雨風先發者。
　　用桂心一兩，為末，以酒調如膏，用傅頂上并額角。
　　陳藏器《拾遺·序》云：頭疼欲死，鼻內吹消石末愈。
　　日華子云：治頭痛，水調決明子，貼太陽穴。
　　又方，决明子作枕，勝黑豆，治頭風，明目也。
　　《外臺秘要》：治頭疼欲裂，當歸二兩，酒一升，煮取六合，飲至再服。
　　《孫兆口訣》云：治頭痛。
　　附子炮、石膏煅等分，為末，入腦、麝少許，茶酒下半錢。
　　《斗門方》：治卒頭痛，白僵蠶碾為末，去絲，以熟水二錢匕，立差。又方，治偏頭痛，用京芎細剉，酒浸服之，佳。
　　《博濟方》：治偏頭疼，至靈散，雄黃、細辛等分，研令細，每用一字已下，左邊疼吹入右鼻，右邊疼吹入左鼻，立效。
　　《經驗後方》：治偏頭疼絕妙，蓽撥為末，令患者口中含溫水，左邊疼，令左鼻吸一字，右邊疼，令右鼻吸一字，效。
　　《集驗方》：治偏正頭疼，穀精草一兩，為末，用白麵調，攤紙花子上，貼疼處，乾又換。
　　偏頭疼方，用生蘿卜汁一蜆殼，仰卧，注鼻，左痛注左，右痛注右，左右俱注亦得，神效。
　　《外臺秘要》：頭風白屑如麩糠方。
　　堅截楮木作枕，六十日一易新者。
　　治卒風瘖不得語方第二十
　　治卒不得語方，以苦酒煮瓜子，薄頸一周，以衣苞，一日一夕乃解，即差。
　　又方，煮大豆煎其汁，令如飴，含之。亦但濃煮，飲之。
　　又方，煮豉汁，稍服之一日，可美酒半升中攪，分三服。
　　又方，用新好桂，削去皮，搗篩，三指撮，著舌下，嚥之。
　　又方，剉穀枝葉，酒煮熱灰中，沫出，隨多少飲之。
　　治卒失聲，聲噎不出方。橘皮五兩，水三升，煮取一升，去滓，頓服，傾合服之。
　　又方，濃煮苦竹葉，服之差。
　　又方，搗蘘荷根，酒和絞，飲其汁。此本在雜治中。
　　又方，通草、乾薑、附子、茯神各半兩，防風、桂、石膏各二兩，麻黃一兩半，白朮半兩，杏人三十枚，十物搗篩，為末，蜜丸如大豆大，一服七丸，漸增加之，凡此皆中風。又有竹瀝諸湯甚多，此用藥雖少，而是將治所患，一劑不差，更應服之。
　　又方，針大槌旁一寸五分，又刺其下停針之。
　　又方，礬石、桂，末，綿裹如棗，內舌下，有唾出之。
　　又方，燒馬勒銜鐵令赤，內一升苦酒中，破一雞子，合和飲之。
　　若卒中冷，聲嘶啞者，甘草一兩，桂二兩，五味子二兩，杏人三十枚，生薑八兩，切，以水七升，煮取二升，為二服，服之。
　　附方
　　《經驗後方》：治中風不語，獨活一兩，剉，酒二升，煎一升，大豆五合，炒有聲，將藥酒熱投，蓋良久，溫服三合，未差再服。
　　又方，治中風不語，喉中如拽鋸聲，口中涎沫。取藜蘆一分，天南星一個，去浮皮，卻臍子上陷一個坑子，內入陳醋一橡斗子，四面用火逼，令黃色，同一處搗，再研極細，用生蜜為丸，如赤豆大，每服三丸，溫酒下。
　　《聖惠方》：治中風，以大聲咽喉不利。以蘘荷根二兩，研，絞取汁，酒一大盞，相和令勻，不計時候，溫服半盞。
　　治風毒脚弱癢滿上氣方第二十一
　　脚氣之病，先起嶺南，稍來江東，得之無漸，或微覺疼痺，或兩脛小滿，或行起忽弱，或小腹不仁，或時冷時熱，皆其候也。不即治，轉上入腹。便發氣，則殺人。治之多用湯酒摩膏，種效#37既多，不但一劑，今只取單效，用兼灸法。
　　取好豉一升，三蒸三曝乾，以好酒三斗，漬#38之三宿可飲，隨人多少。欲預防，不必待時，便與酒煮豉服之。脚弱其得小愈，及更營諸方服之，并及灸之。
　　次服獨活酒方，獨活五兩，附子五兩，生用，切，以酒一斗，漬經三宿，服從一合始，以微痺為度。
　　又方，白礬石二斤，亦可用鐘乳，末，附子三兩，豉三升，酒三斗，漬四五日，稍飲之。若此有氣，加蘇子二升也。
　　又方，好硫黃三兩，末之，牛乳五升，先煮乳水五升，仍內硫黃，煎取三升，一服三合。亦可直以乳煎硫黃，不用水也。卒無牛乳，羊乳亦得。
　　又方法，先煎牛乳三升，令臧半，以五合，輒服硫黃末一兩，服畢，厚蓋取汗，勿令得風，中問更一服，暮又一服。若已得汗，不復更取，但好將息將護之。若未差，愈後數日中亦可更作。若長將亦可煎為丸。北人服此治脚多效，但須極好硫黃耳，可預備之。
　　若脛已滿，捏之沒指者，但勒飲烏犢牛溺二三升，使小便利，息漸漸消。當以銅器，尿取新者為佳。無烏牛，純黃者亦可用之。
　　又方，取牽牛子，搗，蜜丸，如小豆大五丸，取令#39小便利。亦可正爾吞之。其子黑色，正似梂子核形，市人亦賣之。
　　又方，三白根，搗碎，酒飲之。
　　又方，酒若水煮大豆，飲其汁。
　　又，食小豆亦佳。又，生研胡麻，酒和服之，差。
　　又方，大豆三升，水一斗，煮取九升，內清酒九升，又煎取九升，稍稍飲之。小便利，則腫歇也。
　　其有風引、白雞、竹瀝、獨活諸湯，及八風、石斛、狗脊諸散，并別在大方中。金芽酒最為治之要，今載其方。
　　蜀椒、茵芋、金牙、細辛、菵草、乾地黃、防風、附子、地膚、蒴藋、升麻各四兩，人參三兩，羌活一斤，牛膝五兩，十四物切，以酒四斗，漬七日，飲二三合，稍加之。亦治口不能言，脚屈，至良。又有側子酒，亦效。
　　若田舍貧家，此藥可釀，拔葜及松節、松葉皆善。
　　拔葜凈洗，剉之一斛，以水三斛，煮取九斗，以漬麯，及煮去滓，取一斛漬飯，釀之如酒法，熟即取飲，多少任意，可頓作三五斛。若用松節、葉，亦依准此法，其汁不厭濃也。患脚屈，積年不能行，腰脊攣痺，及腹內緊結者，服之不過三五劑，皆平復。如無釀，水邊商陸亦佳。
　　其灸法孔穴亦甚多，恐人不能悉皆知處，今止疏要者，必先從上始，若直灸脚，氣上不泄則危矣，先灸大椎。
　　在項上大節高起者，灸其上面一穴耳，若氣，可先灸百會五十壯，穴在頭頂凹中也。
　　肩井各一百壯。
　　在兩肩小近頭凹處，指捏之，安令正得中穴耳。
　　次灸羶中五十壯。
　　在胸前兩邊對乳胸厭骨解間，指按覺氣翕翕爾是也。一云正胸中一穴也。
　　次灸巨闕。
　　在心厭尖尖四下一寸，以赤度之，凡灸以上部五穴，亦足治其氣。若能灸百會、風府#40、胃管及五藏腧，則益佳，視病之寬急耳。諸穴出《灸經》不可具載之。
　　次乃灸風市百壯。
　　在兩髀外，可平倚垂手直掩髀上，當中指頭大筋上，捻之，自覺好也。
　　次灸三里二百壯。
　　以病人手橫掩，下并四指，名曰一夫，指至膝頭骨下指中節是其穴，附脛骨外邊捻之，凹凹然也。
　　次灸上廉一百壯。
　　又灸三里下一夫。
　　次灸下廉一百壯。
　　又在上廉下一夫。
　　次灸絕骨二百壯。
　　在外踝上三寸餘，指端取踝骨上際，屈指頭四寸便是，與下廉頗相對，分間二穴也，此下一十八穴，并是要穴，餘伏兔、犢鼻穴，凡灸此壯數，不必頓畢，三日中報灸合盡。
　　又方，孔公孽二斤，石斛五兩，酒二斗浸，服之。
　　附方
　　《斗門方》：治卒風毒，腫氣急痛，以柳白皮一斤，剉，以酒煮令熱，帛裹熨腫上，冷再煮，易之，甚妙也。
　　《聖惠方》：治走注風毒疼痛，用小芥子，末，和雞子白調傅之。
　　《經驗後方》：治風毒骨髓疼痛，芍藥二分，虎骨一兩，炙，為末，夾絹袋貯，酒三升，漬五日，每服二合，日三服。
　　《食醫心鏡》：除一切風濕痺，四肢拘孿。
　　蒼耳子三兩，搗末，以水一升半，煎取七合，去滓，呷之。
　　又，治筋脉拘攣，久風濕痺，下氣，除骨中邪氣，利腸胃，消水腫，久服輕身益氣力。
　　薏苡人一升，搗，為散，每服以水二升，煮兩匙末，作粥，空腹食。
　　又主#41補虛，去風濕痺，醍醐二大兩，暖酒一杯，和醍醐一匙飲之。
　　《經驗方》：治諸處皮裹面痛，何首烏，末，薑汁調成膏，痛處以帛子裹之，用火炙鞋底熨之，妙。
　　孫真人方：主脚氣及上氣，取鯽魚一赤長者，作膾，食一兩頓差。
　　《千金翼》：治脚氣衝心，白礬二兩，以水一斗五升，煎三五沸，浸洗脚，良。
　　《廣利方》：治脚氣衝煩，悶亂不識人，大豆一升，水三升，濃煮取汁，頓服半升。如未定，可更服半升，即定。
　　蘇恭云：凡患脚氣，每旦任意飽食，午後少食，日晚不食，如饑可食豉粥。若暝不消，欲致霍亂者：
　　即以高良薑二兩，打碎，以水三升，煮取一升，頓服盡，即消，待極饑乃食一飽#42薄粥，其藥唯極飲之良。若卒無高良薑，母薑一兩代之，以清酒一升，煮令極熟，和滓食之，雖不及高良薑，亦大效矣。
　　唐本注云：脚氣。
　　煮葒草濃汁漬之，多差。
　　《簡要濟眾》：治脚氣連腿腫滿，久不差方。
　　黑附子一兩，去皮臍，生用，搗為散，生薑汁調如膏，塗傅腫上，藥乾再調塗之，腫消為度。
　　治服散卒發動困#43篤方第二十二
　　凡服五石護命更生及鍾乳寒食之散，失將和節度，皆致發動其病，無所不為，若發起倉卒，不以漸而至者，皆是散勢也，宜及時救解之，若四肢身外有諸一切痛違常者。
　　皆即冷水洗數百遍，熱有所衝，水漬布巾，隨以搨之。又水漬冷石以熨之，行飲暖酒，逍遙起行。
　　若心腹內有諸一切疾痛違常，煩悶惛恍者，急解之，取冷，熱取溫酒飲一二升，漸漸稍進，覺小寬更進冷食，其心痛者，最急，若肉冷，口已噤，但折齒下熱酒差。
　　若腹內有結堅熱癖使眾疾者，急下之。
　　栀子十四枚，豉五合，水二升，煮取一升，頓服之。熱甚已發瘡者，加黃芩二兩。
　　癖食猶不消，惡食畏冷者更下。
　　好大黃末半升，芒消半升，甘草二兩，半夏、黃芩、芫花各一分，搗為散，藏密器中。欲服，以水八升，煮大棗二十枚，使爛，取四升，去棗，乃內藥五方寸匕攪和，著火上，三上三下，畢，分三服，旦一服便利者，亦可停。若不快，更一服。下後即作酒粥，食二升，次作水飧進之，不可不即食，胃中空虛，得熱入，便煞人矣。
　　得下後應長將備急大黃、葶藶、豉各一合，杏人、巴豆三十枚，搗，蜜丸如胡豆大，日服二枚。利者减之，痞者加之。
　　解散湯方丸散酒甚多，大要在於將冷，及數自下，惟取通利，四體欲常勞動，又不可失食致饑，及餿飯臭魚肉，兼不可熱飲食、厚衣、向火、冒暑遠行，亦不宜過風冷。大都每使於體粗，堪任為好，若已病發，不得不強自澆耳，所將藥，每以解毒而冷者為宜。服散覺病去，停住，後二十日三十日便自服，常若留結不消，猶致煩熱，皆是失度，則宜依法防治。此法乃多為貴樂人用，而賤苦者服之，更少發動，當以得寒勞故也，恐脫在危急，故略載此數條，以備匆卒。餘具大方中。
　　附方
　　《聖惠方》：治乳石發動壅熱，心悶吐血。
　　以生刺薊搗取汁，每服三合，入蜜少許，攪勻服之。
　　《食療》云：若丹石熱發。
　　菰根和鯽魚煮作羹食之，三兩頓即便差耳。
　　治卒上氣咳嗽方第二十三
　　治卒上氣鳴息便欲絕方。
　　搗韭絞汁，飲一升許，立愈。
　　又方，細切桑根白皮三升，生薑三兩，吳茱萸半升，水七升，酒五升，煮三沸，去滓，盡服之。一升入口，則氣下。千金不傳方。
　　又方，茱萸二升，生薑三兩，以水七升，煮取二升，分為三服。
　　又方，麻黃四兩，桂、甘草各二兩，杏人五十枚，熬之，搗為散，溫湯服方寸匕，日三。
　　又方，末人參，服方寸匕，日五六。
　　氣嗽不問多少時者，服之便差方。
　　陳橘皮、桂心、杏人去尖皮熬，三物等分，搗，蜜丸，每服飯後須茶湯下二十丸，忌生蔥。史侍郎傳。
　　治卒厥逆上氣，又兩心脅下痛滿淹淹欲絕方，溫湯令灼灼爾，以漬兩足及兩手，數易之也。
　　此謂奔豚病，從卒驚怖憂追得之，氣下縱縱，衝心胸臍間，築築發動，有時不治，煞人。諸方用藥皆多，又必須煞豚，唯有一湯，但可辦耳。
　　甘草二兩，人參二兩，桂心二兩，茱萸一升，生薑一斤，半夏一升，以水一斗，煮取三升，分三服。此藥宜預蓄，得病便急合之。
　　又方，麻黃二兩，杏人一兩，熬令黃，搗散，酒服方寸匕，數服之，差。
　　治卒乏氣，氣不復，報肩息方。
　　乾薑三兩，□咀，以酒一升漬之，每服三合，日三服。
　　又方，度手拇指折度心下，灸三壯，差。
　　又方，麻黃三兩，先煎去沫，甘草二兩，以水三升，煮取一升半，分三服。
　　差後，欲令不發者，取此二物，并熬杏人五十枚，蜜丸，服如桐子大四五丸，日三服，差。
　　又方，麻黃二兩，桂、甘草各一兩，杏人四十枚，以水六升，煮取二升，分三服。此三方，并各小投杯湯，有氣疹者，亦可以藥搗作散，長將服之。多冷者，加乾薑三兩。多痰者，加半夏三兩。
　　治大走馬及奔趁喘乏，便飲冷水，因得上氣發熱方。
　　用竹葉三斤，橘皮三兩，以水一斗，煮取三升，去滓，分為三服，三日一劑，良。
　　治大熱行極，及食熱餅，竟飲冷水過多，衝咽不即消，仍以發氣，呼吸喘息方。
　　大黃、乾薑、巴豆等分，末，服半錢匕，若得吐下，即愈。
　　若猶覺停滯在心胸膈中不利者。
　　瓜蒂二分，杜衡三分，人參一分，搗篩，以湯服一錢匕，日二三服，效。
　　治肺痿咳嗽，吐涎沫，心中溫溫，烟#44燥而不渴者。
　　生薑五兩，人參二兩，甘草二兩，大棗十一枚，水三升，煮取一升半，分為再服。
　　又方，甘草二兩，以水三升，煮取一升半，分再服。
　　又方，生天門冬，搗取汁一斗，酒一斗，飴一升，紫苑四合，銅器於湯上煎，可丸，服如杏子大一丸，日可三服。
　　又方，甘草二兩，乾薑三兩，棗十二枚，水三升，煮取一升半，分為再服。
　　卒得寒冷上氣方。
　　乾蘇葉三兩，陳橘皮四兩，酒四升，煮取一升半，分為再服。
　　治卒得咳嗽方。
　　用釜月下土一分，豉七分，搗，為丸梧子大，服十四丸。
　　又方，烏雞一頭，治如食法，以好酒漬之半日，出雞，服酒。一云苦酒一斗，煮白雞，取三升，分三服，食雞肉，莫與鹽食，則良。
　　又方，從大椎下第五節下、六節上空間，灸一處，隨年。并治上氣。
　　又方，灸兩乳下黑白肉際，各百壯，即愈。亦治上氣。灸胸前對乳一處，須隨年壯也。
　　又方，桃人三升，去皮，搗，著器中，密封頭，蒸之一炊，傾出曝乾，絹袋貯，以內二斗酒中六七日，可飲四五合，稍增至一升，吃之。
　　又方，飴糖六兩，乾薑六兩，末之，豉二兩，先以水一升，煮豉三沸，去滓，內飴糖消，內乾薑，分為三服。
　　又方，以飴糖雜生薑屑，蒸三斗米下，食如彈子丸，日夜十度服。
　　又方，猪腎二枚，細切，乾薑三兩，末，水七升，煮二升，稍稍服，覆取汗。
　　又方，炙烏心食之，佳。
　　又方，生薑汁、百部汁和同合煎，服二合，
　　又方，百部根四兩，以酒一斗，漬再宿，火暖，服一升，日再服。
　　又方，椒二百粒，搗末之，杏人二百枚，熬之，棗百枚，去核，合搗，令極熟，稍稍合如棗許大，則服之。
　　又方，生薑三兩，搗取汁，乾薑屑三兩，杏人一升，去皮熬，合搗為丸，服三丸，日五六服。
　　又方，芫花一升，水三升，煮取一升，去滓，以棗十四枚，煎令汁盡，一日一食之，三日訖。
　　又方，熬搗葶藶一兩，乾棗三枚，水三升，先煮棗，取一升，去棗，內葶藶，煎取五合，大人分三服，小兒則分為四服。
　　又華佗五嗽丸：炙皂莢、乾薑、桂等分，搗，蜜丸如桐子，服三丸，日三。
　　又方，錯取松屑一分，桂二分，皂莢二兩，炙，去皮子，搗，蜜丸如桐子大，服十五丸，小兄五丸，日一二服。
　　又方，屋上白蜆殼，搗末，酒服方寸匕。
　　又方，末浮散石服，亦蜜丸。
　　又方，猪□一具，薄切，以苦酒煮食，令盡，不過二服。
　　又方，芫花二兩，水二升，煮四沸，去滓，內白糖一斤，服如棗大，勿食鹹酸。亦治久咳嗽者。
　　治久咳嗽上氣十年二十年，諸藥治不差方，猪□三具，棗百枚，酒三升，漬數日，服三二合，加至四五合，服之不久，差。
　　又方，生龜一隻，著坎中就溺之，令沒，龜死，漬之三日出，燒末，以醇酒一升，和屑如乾飯，頓服之，須臾大吐，嗽囊出則差。小兒可服半升。
　　又方，生龜三，治如食法，去腸，以水五升，煮取三升，以漬麯釀，秫米四升，如常法熟，飲二升，令盡，此則永斷。
　　又方，蝙蝠除頭，燒令焦，末，飲服之。
　　附方
　　孫真人方：治咳嗽。
　　皂莢燒研碎二錢匕，豉湯下之。
　　《十全博救方》：治咳嗽。
　　天南星一個，大者，炮令裂，為末，每服一大錢，水一盞，生薑三片，煎至五分，溫服，空心、日午、臨外時各一日服。
　　《篋中方》：治咳嗽含膏丸。
　　曹州葶藶子一兩，紙襯熬令黑，知母、貝母各一兩，三物同搗篩，以棗肉半兩，別銷沙糖一兩半，同入藥中，和為丸，大如彈丸，每服以新綿裹一丸，含之，徐徐嚥津，甚者不過三丸。今醫亦多用。
　　崔知悌療久嗽熏法。
　　每旦取款冬花如雞子許，少蜜拌花使潤，內一升鐵鐺中，又用一瓦碗鑽一孔，孔內安一小竹筒，筆管亦得，其筒稍長，作碗鐺相合，及撞筒處，皆麵泥之，勿令漏氣，鐺下著炭，少時款冬烟自從筒出，則口含筒，吸取烟嚥之，如胸中少悶，須舉頭，即將指頭捻筒頭，勿使漏烟氣，吸烟使盡，止。凡如是五日一為之，待至六日，則飽食羊肉餺飥一頓，永差。
　　《勝金方》：治久嗽、暴嗽、勞嗽，金粟丸。
　　葉子雌黃一兩，研細，用紙筋泥固濟，小合子一個令乾，勿令泥厚，將藥入合子內，水調赤石脂封合子口，更以泥封之，候乾，坐合子於地上，上面以末入窖，瓦坯子彈子大，擁合子令作一大子，上用炭十斤，簇定，頂著火一熨斗，籠起，令火從上漸熾，候火消三分去一，看瓦坯通亦，別去火，候冷，開合子取藥，當如鏡面光明紅色，入乳缽內細研，湯侵冰#45餅心為丸，如粟米大，每服三丸五丸，甘草水服，服後睡良久，妙。
　　《崔元亮海上方》：療嗽單驗方。
　　取好梨去核，搗取汁一茶碗，著椒四十粒，煎一沸，去滓，即內黑餳一大兩，消訖，細細含嚥，立定。
　　孟詵云：卒咳嗽。
　　以梨一顆，刺作五十孔，每孔內以椒一粒，以麵裹，於熱火灰中煨令熟，出停冷，去椒食之。
　　又方，梨一顆去核，內酥、蜜，麵裹燒令熟，食之。
　　又方，取梨肉內酥中煎，停冷食之。
　　又方，搗梨汁一升，酥一兩，蜜一兩，地黃汁一升，緩火煎，細細含嚥。
　　凡治嗽皆須待冷，喘息定後方食，熱食之反傷矣，冷嗽更極不可救，如此者，可作羊肉湯餅飽食之，便卧少時。
　　《千金方》：治小兒大人咳逆上氣。
　　杏人三升，去皮尖，炒令黃，杵如膏，蜜一升，分為三分，內杏人，杵令得所，更內一分，杵如膏，又內一分，杵熟止，先食含之，嚥汁。
　　《楊氏產乳》：療上氣急滿，坐卧不得方。
　　鱉甲一大兩，炙令黃，細搗為散，取燈心一握，水二升，煎取五合，食前服一錢匕，食後蜜水服一錢匕。
　　劉禹錫《傳信方》：李亞治一切嗽及上氣者。
　　用乾薑須是臺州至好者，皂莢炮去皮子，取肥大無孔者，桂心紫色辛辣者，削去皮，三物并別搗，下篩了，各稱等分，多少任意，和合後更搗篩一遍，煉白蜜和搜，又搗一二十杵，每飲服三丸，丸稍加大，如梧子，不限食之先後，嗽發即服，日三五服，噤食葱、油、鹹、腥、熱麵，其效如神。劉在淮南與李同幕府，李每與人藥而不出方，或譏其吝，李乃情話曰：凡人患嗽，多進冷藥，若見此方用藥熱燥，即不肯服，故但出藥多效。試之，信之。
　　《簡要濟眾》：治肺氣喘嗽。
　　馬兜零二兩，只用裏面子，去却殼，酥半兩，入碗內，拌和勻，慢火炒乾，甘草一兩，炙，二味為末，每服一錢，水一盞，煎六分，溫呷。或以藥末含嚥津，亦得。
　　治痰嗽喘急不定。
　　桔梗一兩半，搗羅為散，用童子小便半升，煎取四合，去滓，溫#46服。
　　楊文蔚治痰嗽利胸膈方。
　　栝樓肥實大者，割開#47子凈洗，搥破刮皮，細切，焙乾，半夏四十九個，湯洗十遍，槌破，焙，搗羅為末，用洗栝樓熟水并瓤，同熬成膏，研細為丸，如梧子大，生薑湯下二十丸。
　　《深師方》：療久咳逆上氣，體腫短氣脹滿，晝夜倚壁不得外，常作水雞聲者，白前湯主之。
　　白前二#48兩，紫苑、半夏洗各三兩，大戟七合，切，四物以水一斗，漬一宿，明日煮取三升，分三服。禁食羊肉、餳，大佳。
　　《梅師方》：治久患□呷咳嗽，喉中作聲不得眠。取白前搗為末，溫酒調二錢匕服。
　　又方，治上氣咳嗽，呷呀息氣，喉中作聲唾黏。以藍實葉水浸良久，搗絞取汁一升，空腹頓服，須臾，以杏人研取汁，煮粥食之，一兩日將息，依前法更服，吐痰盡方差。
　　《兵部手集》：治小兒大人咳逆短氣，胸中吸吸，咳出涕唾，嗽出臭膿涕枯。
　　淡竹瀝一合，日三五服，大人一升。
　　《聖惠方》：治傷中筋脉，急上氣咳嗽。
　　用棗二十枚，去核，以酥四兩，微火煎，入棗肉中滴盡酥，常含一枚，微微嚥之。
　　《經驗後方》：定喘化涎。
　　猪蹄甲四十九個，爭洗控乾，每個指甲內半夏、白礬各一字，入罐子內，封閉勿令烟出，火緞通赤，去火，細研，入麝香一錢匕，人有上喘咳，用糯米飲下，小兒半錢，至妙。
　　《靈苑方》：治咳嗽上氣喘急，嗽血，吐血。
　　人參好者，搗為末，每服三錢匕，雞子清調之，五更初服便睡，去枕仰臥，只一服愈。年深者，再服。忌腥、鹹、鮓、醬、麵等，并勿過醉飽，將息佳。
　　席延嘗治虛中有熱，咳嗽膿血，口舌咽乾，又不可服凍藥。
　　好黃耆四兩，甘草一兩，為末，每服三錢，如茶點羹粥中，亦可服。
　　《杜壬方》：治上焦有熱，口舌咽中生瘡，嗽有膿血。桔梗一兩，甘草二兩，右為末，每服二錢，水一盞，煎六分，去滓，溫服，食後細呷之。亦治肺壅。
　　《經驗方》：治咳嗽甚者，或有吐血新鮮。
　　桑根白皮一斤，米坩浸三宿，爭刮上黃皮，剉細，入糯米四兩，焙乾，一處搗為末，與服，米飲調下一兩錢。
　　《斗門方》治肺破出血，忽嗽血不止者。
　　用海犀膏一大片，於火上炙令焦黃色，後以酥塗之，又炙再塗，令通透。
　　可碾為末用，湯化三大錢匕，放令服之．即血止。水膠是也，大驗。
　　《食醫心鏡》：主上氣咳嗽，胸膈痞滿氣喘。
　　桃人三兩，去皮尖，以水一升，研取汁，和粳米二合，煮粥食之。
　　又，治一切肺病，咳嗽膿血不止。
　　好酥五斤，熔三遍，停取凝，當出醍醐，咫#49一合差。
　　又主#50積年上氣咳嗽，多痰喘促，唾膿血。以蘿卜子一合，研，煎湯，食上服之。
　　治卒身面腫滿方第二#51十四
　　治卒腫滿，身面皆洪大方。
　　大鯉一頭，醇酒三升，煮之令酒乾盡，乃食之，勿用醋及鹽豉他物雜也，不過三兩服。差。
　　又方，灸足內踝下白肉，三壯，差。
　　又方，大豆一斗，熟煮，灑，飲汁及食豆，不過數度必愈，小豆尤佳。
　　又方，取雞子黃白#52相和，塗腫處，乾復塗之。又方，杏葉剉，煮令濃，及熱漬之。亦可服之。
　　又方，車下李核中人十枚，研令熟，梗米三合，研，以水四升，煮作粥，令得二升，服之，三作加核也。
　　又方，大豆一升，以水五升，煮二升，去豆，內酒八升，更煮九升，分三四服，腫差後渴，慎不可多飲。
　　又方，黃牛溺，頓服三升，即覺减，未消更服之。
　　又方，章陸根一斤，刮去皮，薄切之，煮令爛，去滓，內羊肉一斤，下葱、豉、鹽，如食法，隨意令之，腫差後亦宜作。此亦可常搗章陸，與米中半蒸作餅子食之。
　　又方，猪腎一枚，分為七臠，甘遂一分，以粉之，火炙令熟，一日一食，至四五，當覺腹脅鳴，小便利。不爾更進，盡熱到去皮食之，須盡為佳，不爾再之，勿食鹽。
　　又方，切章陸二升，以酒三升，漬三宿，服五合至一升，日三服之。凡此滿，或是虛氣，或是風冷氣，或是水飲氣，此方皆治之。
　　治腫入腹，苦滿急，害飲食方。
　　大戟、烏翅末各二兩，搗篩，蜜和丸，丸如桐子大，旦服二丸，當下漸退，更取令消，乃止之。
　　又方，葶藶子十兩，椒目三兩，囗#53苓三兩，吴茱萸二兩，搗，蜜和丸如桐子囗#54，服十丸，日三服。
　　又方，鯉魚一頭，重五斤者，以水二斗，煮取斗半，去魚，澤漆五兩，茯苓三兩，桑根小皮切三升，澤瀉五兩，又煮取四升，分四服。服之小便當利，漸消也。
　　又方，皂莢剝炙令黃，剉三升，酒一斗漬，石#55器煮令沸，服一升，日三服，盡更作。
　　若腫偏有所起處者。
　　以水和灰以塗之，燥復更塗。
　　又方，赤豆、麻子合搗，以傅腫上。
　　又方，水煮巴豆，以布沾以拭之。
　　姚云：巴豆三十枚，合皮#56□咀，水五升，煮取二升，日五拭腫上，隨手即减，勿近目及陰，療身體暴腫#57如吹者。
　　若但是腫者。
　　剉葱，煮令爛以漬之，日二#58四度。
　　又方，兔絲子一升，酒五升，漬二三宿，服一升，日三服，差。
　　若腫從腳起，稍上進者，入腹則煞人，治之方，小豆一斛，煮令極爛得四五斗汁，溫以漬膝已下，日二為之，數日消盡。若已入腹者，不復漬，但煮小豆食之，莫雜吃飯及魚、盥，又專飲小豆汁。無小豆，大豆亦可用。如此之病，十死一生，急救之。
　　又方，削橢或桐木，煮取汁以漬之，并飲少許。加小豆妙。
　　又方，生猪肝一具，細切，頓食之，勿與盥乃可，用苦酒，妙。
　　又方，煮豉汁飲，以滓傅脚。
　　附方
　　《備急方》：療身體暴腫滿。
　　榆皮搗屑，隨多少雜米作粥食，小便利。
　　《楊氏產乳》：療通體遍身腫，小便不利。
　　猪苓五兩，搗篩，煎水三合，調服方寸匕，加至二匕。
　　《食醫心鏡》：主#59氣喘促，浮腫小便澀。杏人一兩，去尖皮，熬，研，和米煮粥極熟，空心吃二合。
　　葛仙翁肘徒備急方卷三竟
　　#1漬：原作『清』，據萬曆本改。
　　#2道：萬曆本作『數』。
　　#3半：原作『畢』，據萬曆本改。
　　#4昃：原作『具』，據萬曆本改。
　　#5丸：原作『九』，據萬曆本改。
　　#6日二：萬曆本作『日三』。
　　#7遙：萬曆本作『逐』。
　　#8茯：原作『蔡』，據萬曆本改。
　　#9苓：原作『茶』，據萬曆本改。
　　#10桂：原作『林』，據萬曆本改。
　　#11四：原作『曰』，據萬曆本改。
　　#12末：原作『木』，據萬曆本改。
　　#13汁：原作『升』，據萬曆本改。
　　#14卧：原作『時』，據萬曆本改。
　　#15雞：原作『□』，據萬曆本改。
　　#16塗：原作『淦』，據萬曆本改。
　　#17汁：原『汗』，據萬曆本改。
　　#18已：萬曆本作『匕』。
　　#19汗：原作『源』，據萬曆本改。
　　#20漬：原作『積』，據萬曆本改。
　　#21狸：原作『□』，據萬曆本改。
　　#22目：原作『日』，據萬曆本改。
　　#23炒微褐：原作『妙微碭』，據萬曆本改。
　　#24搗為末：原作『搗搗末』，據萬曆本改。
　　#25自：此下萬曆本有『梳頭』二字。
　　#26較：據文義當作『效』。
　　#27杏：原作『杳』，據文義改。
　　#28及：萬曆本作『又』。
　　#29主：原作『王』，據萬曆本改。
　　#30主：原作『王』，據萬曆本改。
　　#31每：原作『毋』，據萬曆本改。
　　#32同：原作『洞』，據萬曆本改。
　　#33酒：原作『天』，據萬曆本改。
　　#34外：原作『內』，據文義改。
　　#35久：原作『父』，據萬曆本改。
　　#36宇：萬曆本作『半』。
　　#37效：萬曆本作『數』。
　　#38漬：原作『清』，據萬曆本改。
　　#39令：原作『合』，據萬曆本改。
　　#40府：原作『□』，據萬曆本改。
　　#41主：原作『王』，據萬曆本改。
　　#42飽：萬曆本作『碗』。
　　#43困：原作『因』，據目錄及萬曆本改。
　　#44烟：疑當作『咽』。
　　#45冰：萬曆本作『蒸』。
　　#46溫：原作『遏』，據萬曆本改。
　　#47開：原作『聞』，據萬曆本改。
　　#48二：原作『又』，據萬曆本改。
　　#49咫：萬曆本作『服』。
　　#50又主：原作『人王』，據萬曆本改。
　　#51二：原作門『一』，據目錄及萬曆本改。
　　#52白：原作『日』，據萬曆本改。
　　#53囗：萬曆本作『茯』。
　　#54囗：萬曆本作『大』。
　　#55石：原作『不』，據萬曆本改。
　　#56皮：原作『及』，據萬曆本改。
　　#57腫：原作『服』，據萬曆本改。
　　#58二：萬曆本作『三』。
　　#59主：原作『王』，據萬曆本改。
　　葛仙翁肘後備急方卷之四
　　治卒大腹水病方第二十五
　　水病之初，先目上腫起如老蠢，色俠頭脈動，股裏冷，脛中滿，按之沒指，腹內轉側有節聲，此其候也。不即治，須臾體稍腫，肚盡脹。按之隨手起，則病已成，猶可為治，此皆從虛損大病，或下痢後，婦人產後，飲水不即消，三焦受病，小便不利，乃相結漸漸生聚，遂流諸經絡故也。治之方：
　　葶藶一升，熬，搗之於臼上，割生雄鵾鸚，合血共頭，共搗萬杵，服如梧子五丸，稍加至十丸，勿食鹽。常食小豆飯，飲小豆汁，鱧魚佳也。
　　又方，防風、甘草、葶藶各一兩，搗，苦酒和丸，如梧子大三丸，日三服，常服之，取消平乃止。
　　又方，雄黃六分，麝香三分，甘遂、芫花、人參各二分，搗，蜜和丸，服如豆大二丸，加至四丸，即差。
　　又方，但以春酒五升，漬葶藶子二升，隔宿，稍服一合，小便當利。
　　又方，葶藶一兩，杏人二十枚，并熬黃色，搗，分十服，小便去，立差。
　　又方，《胡洽》水銀丸，大治水腫，利小便。姚同。葶藶、椒目各一升，芒消六兩，水銀十兩，水煮水銀三日三夜，乃以合搗六萬杵，自相和丸，服如大豆丸，日三服，日增一丸，至十丸，更從一起，差後，食牛羊肉自補，稍稍飲之。
　　又方，多取柯枝皮剉，濃煮煎，令可丸，服如梧子大三丸，須臾，又一丸，當下水，後將服三丸，日三服。此樹一名木奴，南人用作船。
　　又方，真蘇合香、水銀、白粉等分，蜜丸，服如大豆二丸，日三，當下水，節飲好自養。無蘇合，可闕之也。
　　又方，取草麻繩熟者二十枚，去皮，研之，水解得三合，日一服，至日中許，當吐下，諸水汁結裹。若不盡，三日後更服三十枚，猶未盡，更復作。差後，節飲及鹹物等。
　　又方，小豆一升，白雞一頭，治如食法，以水三斗，煮熟，食滓飲汁，稍相令盡。
　　又方，取青雄鴨，以水五升，煮取飲汁一升，稍稍飲，令盡，厚覆之，取汗#1，佳。
　　又方，取胡燕卵中黃，頓吞十枚。
　　又方，取蛤螻炙令熟，日食十個。
　　又方，若唯腹大動搖水聲，皮膚黑，名曰水蠱。巴豆九十枚，去皮心，杏人六十枚，去皮尖，并熬令黃，搗，和之，服如小豆大一枚，以水下為度，飲酒，佳。
　　又方，鬼扇細搗絞汁，服如雞子，即下水，更復取水蠱。若湯研麻子汁飲之。
　　又方，慈彌草三十斤，子三石，煮取一石，去滓，更湯上煎，令可丸，服如皂莢子，三九至五六丸，水隨小便去，即飲糜粥養之。
　　又方，白茅根一大把，小豆三升，水三升，煮取干，去茅根，食豆，水隨小便下。
　　又方，鼠尾草、馬鞭草各十斤，水一石，煮取五斗，去滓更煎，以粉和為丸，服如大豆大二丸，加至四五丸。禁肥肉、生冷，勿食。
　　腫滿者，白椹樹白皮一握，水二升，煮取五合，白檳榔大者二枚，末之，內更煎三五沸，湯成，下少許紅雪，服之。
　　又，將服牛溺、章陸、羊肉臛及香柔煎等，在腫滿條中。其十水丸諸大方，在別卷。若止皮膚水，腹內未有，服諸發汗藥，得汗便差，然慎護風寒為急。若唯腹大，下之不去，便針臍下二寸，入數分令水出，孔合須腹减乃止。
　　附方
　　李絳《兵部手集方》：療水病，無問年月深淺，雖復脉惡，亦主之。
　　大戟、當歸、橘皮各一大兩，切，以水一大升，煮取七合，頓服，利水二三斗，勿恠至重，不過再服便差。禁毒食一年，水下後更服，永不作。此方出張尚客。
　　《外臺秘要》：治水氣。
　　章陸根白者去皮，切如小豆許一大盞，以水三升，煮取一升，已上爛，即取粟米一大盞，煮成粥，仍空心服。若一日兩度服，即恐利多，每日服一頓即微利，不得雜食。
　　又，療水病腫。
　　鯉魚一頭極大者，去頭尾及骨，唯取肉，以水二斗，赤小豆#2一大升，和魚肉煮，可取二升，已上汁生，布絞去滓，頓服盡，如不能盡，分為二服，後服溫令暖。服訖當下利，利盡即差。
　　又方，卒患腫滿，曾有人忽脚胅腫，漸上至膝，足不可踐地，至大水頭面，遍身大腫脹滿，苦瓠白瓤實，捻如大豆粒，以麵裹煮一沸，空心服七枚，至午當出水一斗，三日水自出不止，大瘦乃差，三年內慎口味也。苦瓠須好者，無黶翳細理妍序者，不爾有毒不用。
　　《聖惠方》：治十種水不差垂死。用猯肉半斤，切，粳米三合，水三升，葱、椒、薑、豉作粥食之。
　　又方，治十種水病，腫滿喘促不得卧。
　　以螻蛄五枚，乾為末，食前湯調半錢匕至一錢，小便通，效。
　　《食醫心鏡》：治十種水病不差垂死。
　　青頭鴨一隻，治如食法，細切，和米并五味；煮令極熟作粥，空腹食之。
　　又方，主水氣脹滿浮腫，小便澀少。
　　白鴨一隻，去毛腸洗饋，飯半升，以飯、薑、椒釀鴨腹中，縫定，如法蒸，候熟食之。
　　《楊氏產乳》：療身體腫滿，水氣急，卧不得。
　　郁李人一大合，搗為末，和麥麯，搜作餅子，與吃入口，即大便通利氣，便差。
　　《梅師方》：治水腫，坐卧不得，頭面身體悉腫。
　　取東引花桑枝，燒灰淋汁，煮赤小豆，空心食，令飽，饑即食盡，不得吃飯。
　　又方，治水腫，小便澀。
　　黃牛尿飲一升，一日至夜小便利，差。勿食鹽。
　　又方，治心下有水。白朮三兩，澤瀉五兩，剉，以水三升，煎取一升半，分服。
　　《千金翼》：治小便不利，膀胱水氣流滯。
　　以浮萍日乾，末，服方寸匕，日一二服良。
　　《經驗方》：河東裴氏傳經效，治水腫及暴腫。
　　葶藶三兩，杵六千下，令如泥，即下漢防己末四兩，取綠頭鴨就藥臼中截頭，瀝血於臼中，血盡，和鴨頭更搗五千下，丸如梧桐子，患甚者，空腹白湯下十丸，稍可者五丸，頻服，五日止。此藥利小便，有效如神。
　　《韋宙獨行方》：療水腫，從腳起，入腹則殺人。
　　用赤小豆一斗，煮令極爛，取汁四五升，溫漬膝以下。若以入腹，但服小豆，勿雜食，亦愈。
　　李絳《兵部手集方》亦著此法，曾得效。
　　治卒心腹癥堅方第二十六
　　治卒暴癥，腹中有物如石，痛如刺，晝夜啼呼，不治之，百日死。方：牛膝二斤，以酒一斗漬，以密#3封於熱灰火中，溫令味出，服五合至一升，量力服之。
　　又方，用蒴藋根亦如此，尤良。
　　姚云：牛膝酒，神驗也。
　　又方，多取當陸根搗蒸之，以新布藉腹上，藥披著布上，勿腹上，冷復之，晝夜勿息。
　　又方，五月五日，葫十斤，去皮，桂一尺二寸，竈中黃土如鴨子一枚，合搗，以苦酒和塗，以布搭病，不過三，差。
　　又方，取橉木燒為灰，淋取汁八升，以釀一斛米，酒成服之，從半合始，不知，稍稍增至一二升，不盡一劑皆愈。此灰入染絳，用葉中釀酒也。橉，直忍切。
　　凡癥堅之起，多以漸生，如有卒覺，便牢大，自難治也。腹中癥有結積，便害飲食，轉羸瘦，治之多用陷冰、玉壺、八毒諸大藥，今止取小易得者。取虎杖根，勿令影臨水上者，可得石餘，杵熟煮汁，可丸，以秫米五六升，炊飯內，日中塗藥後可飯，取差。
　　又方，亦可取根一升，搗千杵，酒漬之，從少起，日三服。此酒治癥，乃勝諸大藥。
　　又方，蠶矢一石，桑柴燒灰，以水淋之五度，取生鱉長一尺者，內中煮之爛熟，去骨細擘，剉，更煎，令可丸，丸如梧子大，一服七丸，日三。
　　又方，射罔二兩，椒三百粒，搗末，雞子白和為丸，如大麻子，服一丸，漸至如大豆大，一丸至三丸為度。
　　又方，大猪心一枚，破頭去血，搗末，雄黃、麝香當門子五枚，巴豆百枚，去心皮生用，心縫，以好酒於小銅器中煎之，令心沒欲歇，隨益盡三升，當糜爛，煎令可丸如麻子，服三丸，日三服。酒盡不糜者，出搗蜜丸之，良。又大黃末半斤，朴消三兩，蜜一斤，合於湯上煎，可丸如梧子，服十丸，日三服之。
　　治鱉癥伏在心下，手揣見頭足，時時轉者。
　　白雌雞一雙，絕食一宿，明旦膏煎飯飼之，取其矢，無問多少，於銅器中以溺和之，火上熬，可搗末，服方寸匕，日四五服，須消盡乃止，常飼雞取矢，差畢，煞雞單食之。姚同。
　　治心下有物，大如杯，不得食者。
　　葶藶二兩，熬之，大黃二兩，澤漆四兩，搗篩，蜜丸，和搗千杵，服如梧子大二丸，日三服，稍加。
　　其有陷#4冰赭鬼諸丸方，別在大方中。
　　治兩脅下有氣結者。
　　狼毒二兩，旋覆花一兩，附子二兩，炮之，搗篩，蜜和丸，服如梧子大二丸，稍加至三丸，服之。
　　熨癥法，銅器受二升許，貯魚膏令深二三寸，作大火炷六七枚，燃之令膏暖，重紙覆癥上，以器熨之，晝夜勿息，膏盡更益也。
　　又方，茱萸三升，碎之，以酒和煮，令熟布帛物裹以熨癥上，冷更均番用之，癥當移去，復逐熨，須臾消止。亦可用好囗囗囗囗茱萸末，以雞子白和射菵服之。
　　又方，竈中黃土一升，先搗葫熟，內上復搗，以苦酒澆令浥涓，先以塗布一面#5仍搭病上，以塗布上，乾復易之，取令消止，差。
　　治婦人臍下結物大如杯升，月經不通，發作往來，下痢贏瘦，此為氣瘕，按之若牢強，肉癥者，不可治，未者可治。
　　末乾漆一斤，生地黃三十斤，搗，絞取汁，火煎乾漆令可丸，食後服，如梧子大三丸，日三服，即差。
　　附方
　　《外臺秘要方》：療心腹宿癥，卒得癥。
　　取朱砂細研，搜飯令朱多，以雄雞一隻，先餓三日，後以朱飯飼之，著雞於板上，收取糞，曝燥為末，溫清酒服方寸匕至二錢，日三服，若病困者，晝夜可六服。一雞少，更飼一雞，取足服之，俟愈即止。
　　又，療食魚肉等成癥結在腹，并諸毒氣方。
　　狗糞五升，燒末之，綿裹，酒五升，漬再宿，取清分十服，日再，已後日三服，使盡，隨所食癥結即便出矣。
　　《千金方》：治食魚繪及用生肉，住胸膈不化，必成癥瘕。
　　搗馬鞭草汁飲之一升，生薑水亦得，即消#6。
　　又方，治肉癥思肉不已，食訖復思。
　　白馬尿三升，空心飲，當吐肉，肉不出即死。
　　《藥性論》云：治癥癖病。
　　鱉甲、訶梨勒皮、乾薑，末，等分為丸，空心下三十丸，再服。
　　宋明帝宮人患腰痛牽#7心，發則氣絕，徐文伯視之日：髮瘕。
　　以油灌之，吐物如髮，引之長三尺，頭已成蛇，能動搖，懸之滴盡，惟一髮。
　　《勝金方》：治膜外氣及氣塊方。延胡索不限多少，為末，猪胰一具，切作塊子，炙熟，蘸藥末食之。
　　治心腹寒冷食飲積聚結癖方第二十七
　　治腹中冷癖，水穀癮結，心下停痰，兩脅痞滿，按之鳴轉，逆害飲食。
　　取大蟾蜍一枚，去皮及腹中物，支解之，芒消大人一升，中人七合，瘦弱人五合，以水六升，煮取四升，一服一升，一服後未得下，更一升，得下，則九日十日一作。
　　又方，茱萸八兩，消石一升，生薑一斤，以酒五升，合煮，取四升，先服一服一升，不痛者止，勿再服之，下病後，好將養之。
　　又方，大黃八兩，葶藶四兩，并熬，芒消四兩，熬令汁盡，熟搗，蜜和丸，丸如梧子大，食後服三丸，稍增五丸。
　　又方，狼毒三兩，附子一兩，旋覆花三兩，搗蜜丸服，如梧子大，食前三丸，日三服。
　　又方，巴豆三十枚，去心，杏人二十枚，并熬，桔梗六分，藜蘆四分，皂莢三分，并炙之，搗，蜜和丸如胡豆大，未食服一丸，日二。欲下病者，服二丸，長將息，百日都好，差。
　　又方，貝母二兩，桔梗二兩，礬石一兩，巴豆一兩，去心皮生用，搗千杵，蜜和丸如梧子，一服二丸，病後少少减服。
　　又方，茯苓一兩，茱萸三兩，搗，蜜丸，如梧子大，服五丸，日三服。
　　又，治暴宿食留飲不除，腹中為患方。
　　大黃、茯苓、芒消各三兩，巴豆一分，搗，蜜丸如梧子大，一服二丸，不痛止。
　　又方，椒目二兩，巴豆一兩，去皮心熬，搗，以棗膏丸如#8麻子，服二丸，下痛止。
　　又方，巴豆一枚，去心皮熬之，椒目十四枚，豉十六粒，合搗為丸，服二丸，當吐利。吐利不盡，更服二丸。
　　服四神丸下之，亦佳。中候黑丸，治諸癖結痰瘡第一良。
　　桔梗四分，桂四分，巴豆八分，去心皮，杏人五分，去皮，芫花十二分，并熬令紫色，先搗三味藥成末，又搗巴豆、杏人如膏，合和又搗二千杵，丸如胡豆大，服一丸，取利，至二三丸。兒生十日欲癇，皆與一二丸如粟粒大，諸腹內不便，體中覺患，便服，得一兩行利則好也。
　　硫黃丸，至熱，治人之大冷，夏月溫飲食，不解衣者。
　　硫黃、礬石、乾薑、茱萸、桂、烏頭、附子、椒、人參、細辛、皂莢、當歸，十二種分等，隨人多少，搗，蜜丸，如梧子大，一服十丸至二十丸，日三服。若冷痢者，加赤石脂、龍骨，即便愈也。
　　露宿丸，治大寒冷積聚方。
　　礬石、乾薑、桂、桔梗、附子炮、皂莢各三兩，搗篩，蜜丸，如梧子大，酒下十丸，加至一十五丸。
　　附方
　　《外臺秘要》：療癖方。大黃十兩，杵，篩，醋三升，和勻，白蜜兩匙，煎堪丸，如梧桐子大，一服三十丸，生薑湯吞下，以利為度，小者減之。
　　《聖惠方》：治伏梁氣在心下，結聚不散。
　　用桃奴二兩，為末，空心溫酒調二錢匕。
　　《簡要濟眾》：治久積冷不下食，嘔吐不止，冷在胃中。
　　半夏五兩，洗過，為末，每服二錢，白麵一兩，以水和搜，切作棋子，水煮麵熟為度，用生薑、醋調和服之。
　　治胸膈上痰癮諸方第二十八
　　治卒頭痛如破，非中冷，又非中風方。釜月下墨四分，附子三分，桂一分，搗篩，以冷水服方寸匕，當吐。一方無桂。
　　又方，苦參、桂、半夏等分，搗下篩，苦酒和以塗，痛則差。
　　又方，烏梅三十枚，盥三指撮，酒三升，煮取一升，去滓，頓服，當吐，愈。
　　此本在雜治中，其病是胸中膈上，痰厥氣上衝所致，名為厥，頭痛，吐之即差。
　　但單煮米作濃飲二三升許，適冷暖，飲盡二三升，須臾適吐，適吐畢又飲，如此數過，劇者，須臾吐膽乃止，不損人而即差。
　　治胸中多痰，頭痛不欲食及飲酒，則瘀阻痰方。
　　常山二兩，甘草一兩，松蘿一兩，瓜蒂三七枚，酒水各一升半，煮取升半，初服七合，取吐，吐不盡，餘更分二服，後可服半夏湯。
　　《胡洽》名粉隔湯：礬石一兩，水二升，煮取一升，內蜜半合，頓服，須臾未吐，飲少熱湯。
　　又方，杜蘅三兩，松蘿三兩，瓜蒂三十枚，酒一升二合，漬再宿，去滓，溫服五合。一服不吐，晚更一服。
　　又方，瓜蒂一兩，赤小豆四兩，搗末，溫湯三合和服，便安卧，欲擿之，不吐，更服之。
　　又方，先作一升湯，投水一升，名為生熟湯，及食三合鹽，以此湯送之，須臾欲吐，便摘出，未盡，更服二合，飲湯二升後，亦可更服湯，不復也。
　　又方，常山四兩，甘草半兩，水七升，煮取三升，內半升蜜，服一升，不吐更服，無蜜亦可。
　　方中能月服一種，則無痰水之患。又有旋覆五飲，在諸大方中。若胸中痞寒#9短氣腷者。腷，敷逼切。
　　甘草二兩，茯苓三兩，杏人五十枚，碎之，水一斗三升，煮取六升，分為五服。
　　又方，桂四兩，术、甘草二兩，附子炮，水六升，煮取三升，分為三服。
　　膈中有結積，覺駭駭不去者。
　　藜蘆一兩，炙，末之，巴豆半兩，去皮心熬之，先搗巴豆如泥，入藜蘆末，又搗萬杵，蜜丸如麻子大，服一丸至二三丸。
　　膈中之病，名曰膏肓，湯丸徑過，針灸不及，所以作丸含之，令氣勢得相熏染，有五膈丸方。麥門冬十分，去心，甘草十分，炙，椒、遠志、附子炮、乾薑、人參、桂、細辛各六分，搗篩，以上好蜜丸，如彈丸，以一丸含稍稍嚥其汁，日三丸，服之，主短氣，心胸滿，心下堅，冷氣也。
　　此疾有十許方，率皆相類。此丸最勝，用藥雖多，不合五膈之名，謂憂膈、氣膈、恚膈、寒膈，其病各有診別，在大方中又有七氣方，大約與此大同小別耳。
　　附方
　　《聖惠方》：治痰厥頭痛。
　　以烏梅十個，取肉，鹽二錢，酒一中盞，合煎至七分，去滓，非時溫服，吐即佳。
　　又方，治冷痰飲惡心。
　　用蓽撥一兩，搗為末，於食前用清粥飲調半錢服。
　　又方，治痰壅嘔逆，心胸滿悶不下食。
　　用厚朴一兩，塗生薑汁，炙令黃，為末，非時粥飲調下二錢匕。
　　《千金翼》論曰：治痰飲吐水，無時節者，其源以冷飲過度，遂令脾胃氣羸，不能消於飲食，飲食入胃，則皆變成冷水，反吐不停者。
　　赤石脂散主之。
　　赤石脂一斤，搗篩，服方寸匕，酒飲自任，稍稍加至三匕，服盡一斤，則終身不吐淡水，又不下痢，補五藏，令人肥健。有人痰飲服諸藥不效，用此方遂愈。
　　《御藥院方》：真宗賜高祖相國，去痰清目，進飲食，生犀丸。
　　川芎十兩，緊小者，粟米坩浸，三日換，切片子，日乾為末，作兩料，每料入麝、腦各一分，生犀半兩，重湯煮，蜜杵為丸，小彈子大，茶酒嚼下一丸。痰加朱砂半兩；膈壅加牛黃一分、水飛鐵粉一分；頭目昏眩加細辛一分；口眼喎斜，炮天南星一分。
　　又方，治膈壅風痰。半夏不計多少，酸漿浸一宿，溫湯洗五七遍，去惡氣，日中曬乾，搗為末，漿水搜餅子，日中乾之，再為末，每五兩，入生腦子一錢，研勻，以漿水濃脚，丸雞頭大#10，紗袋貯，通風處陰乾，每一丸，好茶或薄荷湯下。
　　王氏《博濟》：治三焦氣不順，胸膈壅塞，頭昏目眩，涕唾痰涎，精神不爽。
　　利膈丸：牽牛子四兩，半生半熟，不蚛皂莢塗酥二兩，為末，生薑自然汁煮，糊丸如桐子大，每服二十丸，荊芥湯下。
　　《經驗後方》：治頭風化痰。川芎不計分兩，用净水洗浸，薄切片子，日乾或焙，杵為末，煉蜜為丸，如小彈子大，不拘時，茶酒嚼下。
　　又方，治風痰。
　　鬱金一分，藜蘆十分，各為末，和令勻，每服一字，用溫漿水一盞，先以少漿水調下#11，餘者水漱口，都服便以食壓之。
　　《外臺秘要》：治一切風痰，風霍亂，食不消，大便澀。
　　訶梨勒三枚，搗取末，和酒頓服三五度，良。
　　《勝金方》：治風痰。
　　白僵蠶七個，直者，細研，以薑汁一荼脚，溫水調灌之。
　　又方，治風痰。
　　以蘿蔔子為末，溫水調一匙頭，良久吐出涎沫。如是癱緩風，以此吐後，用緊疏藥服，疏後服和氣散，差。
　　《斗門方》：治胸膈壅滯，去痰開胃。
　　用半夏净洗，焙乾，搗羅為末，以生薑自然汁和為餅子，用濕紙裹，於慢火中煨令香，熟水兩盞，用餅子一塊如彈丸大，入鹽半錢，煎取一盞，溫服，能去胸膈壅逆，大壓痰毒，及治酒食所傷，其功極驗。
　　治卒患胸痺痛方第二十九
　　胸痺之病，令人心中堅痞忽痛，肌中苦痺，絞急如刺，不得俛#12仰，其胸前皮皆痛，不得手犯，胸滿短氣，咳嗽引痛，煩悶自汗出，或徹引背膂，不即治之，數日害人。治之方：
　　用雄黃、巴豆，光#13搗雄黃，細篩，內巴豆，務熟搗，相入丸如小豆大，服一丸，不效，稍益之。
　　又方，取枳實搗，宜服方寸匕，日三夜一服。又方，搗栝樓實大者一枚，切，薤白半升，以白酒七升，煮取二升，分再服，亦可加半夏四兩，湯洗去滑，則用之。
　　又方，橘皮半斤，枳實四枚，生薑半斤，水四升，煮取二升，分再服。
　　又方，枳實、桂等分，搗末，橘皮湯下方寸匕，日三服。
　　仲景方，神效。
　　又方，桂、烏喙、乾薑各一分，人參、細辛、茱萸各二分，貝母二分，合搗，蜜和丸，如小豆大，一服三丸，日三服之。
　　若已差復發者。
　　下韭根五斤，搗絞取汁，飲之愈。
　　附方
　　杜壬治胸膈痛徹背心，腹痞滿氣不得通，及治疾嗽。
　　大栝樓，去瓤，取子熟炒，別研，和子皮，麵糊為丸，如梧桐子大，米飲下十五丸。
　　治卒胃反嘔啘方第三十
　　葛氏治卒乾嘔不息方。
　　破雞子去白，吞中黃數枚，即愈也。又方，搗葛根，絞取汁，服一升許。
　　又方，一云蔗汁溫令熱服一升，日三。一方，生薑汁服一升。
　　又方，灸兩腕後兩筋中一穴，名問使，各七壯，灸心主尺澤亦佳。
　　又方，甘草、人參各二兩，生薑四兩，水六升，煮取二升，分為三服。
　　治卒嘔啘又厥逆方。
　　用生薑半斤，去皮切之，橘皮四兩，擘之，以水七升，煮三升，去滓，適寒溫，服一升，日三服。
　　又方，蘡薁藤斷之，當汁出，器承取，飲一升。生葛藤尤佳。
　　治卒啘不止方。
　　飲新汲井水數升，甚良。
　　又方，痛爪眉中夾間氣也。
　　又方，以物刺鼻中各一分來許，皂莢內鼻中令嚏，差。
　　又方，但閉氣仰引之。
　　又方，好豉二升，煮取汁服之也。
　　又方，香蘇激#14煮汁，頭#15服一二升，良。
　　又方，粢米三升，為粉，井花水服之，良。
　　又方，用枇杷葉一斤，拭去毛，炙，水一斗，煮取三升。服蘆根亦佳。
　　治食後喜嘔吐者。
　　燒鹿角灰二兩，人參一兩，搗末，方寸匕，日三服。姚同。
　　治人忽惡心不己方。
　　薤白半斤，茱萸一兩，豉半升，米一合，棗四枚，枳實二枚，鹽如彈丸，水三升，煮取一升半，分為三服。
　　又方，但多嚼豆蔻子及咬檳榔，亦佳。
　　治人胃反不受食，食畢輒吐出方。
　　大黃四兩，甘草二兩，水二升，煮取一升半，分為再服之。
　　治人食畢噫醋，及醋心方。
　　人參一兩，茱萸半斤，生薑六兩，大棗十二枚，水六升，煮取二升，分為再服也。
　　噦不止，半夏洗，乾末之，服一匕，則立止。
　　又方，乾薑六分，附子四分，炮，搗，苦酒丸如梧子，服三丸，日三效。
　　附方
　　張仲景方：治反胃嘔吐，大半夏湯。
　　半夏三升，人參三兩，白蜜一升，以水一斗二升，煎，揚之一百二十遍，煮下三升半，溫服一升，日再。亦治膈間痰飲。
　　又方，主嘔噦穀不得下，眩悸，半夏加茯苓湯。
　　半夏一升，生薑半斤，茯苓三兩，切，以水七升，煎取一升半，分溫服之。
　　《千金方》：治反胃，食即吐。
　　搗粟米作粉，和水丸，如梧子大七枚，爛煮，內醋中細吞之，得下便已。麵亦得用之。
　　又方，治乾噦，若手足厥冷，宜食生薑。此是嘔家聖藥。
　　治心下痞堅不能食，胸中嘔噦。
　　生薑八兩，細切，以水三升，煮取一升，半夏五合，洗去滑，以水五升，煮取一升，二味合煮，取一升半，稍稍服之。
　　又方，主乾嘔。
　　取羊乳一杯，空心飲之。
　　《斗門方》：治翻胃。
　　用附子一個，最大者，坐於磚上，四面著火，漸逼碎，入生薑自然汁中，又依前火逼乾，復淬之，約生薑汁盡，盡半碗許，搗羅為末，用粟米飲下一錢，不過三服，差。
　　《經驗方》：治嘔逆反胃散。
　　大附子一個，生薑一斤，細剉，煮，研如緬糊，米飲下之。
　　又方，治丈夫婦人吐逆，連日不止，粥食湯藥不能下者，可以應用此候效摩丸。
　　五靈脂，不夾土石，揀精好者，不計多少，搗羅為末，研，狗膽汁和為丸，如雞頭大，每服一丸，煎熱生薑酒摩令極細，更以少生薑酒化以湯，湯藥令極熱，須是先做下粥，溫熱得所，左手與患人藥吃，不得嗽口，右手急將粥與患人吃，不令太多。
　　又方，碧霞丹，治吐逆立效。
　　北來黃丹四兩，篩過，用好米醋半升，同藥入铫內。煎令乾，卻用炭火三秤，就姚內燬透紅，冷，取研細為末，用粟米飯丸，如桐子大，煎酵湯下七丸，不嚼，只一服。
　　孫真人《食忌》：治嘔吐。
　　以白檳榔一顆，煨，橘皮一分，炙，為末，水一盞，煎半盞服。
　　《廣濟方》：治嘔逆不能食。
　　訶梨勒皮二兩，去核，熬，為末，蜜和丸如梧桐子大，空心服二十丸，日二服。
　　《食醫心鏡》：主脾胃氣弱，食不消化，嘔逆反胃，湯飲不下。
　　粟米半升，杵細，水和丸如梧子大，煮令熟，點少鹽，空心和汁吞下。
　　《金匱玉函方》：治五噎心膈氣滯，煩悶吐逆不下食。
　　蘆根五兩，剉，以水三大盞，煮取二盞，去滓，不計時溫服。
　　《外臺秘要》：治反胃，昔幼年經患此疾，每服食餅及羹粥等，須臾吐出，貞觀許奉御兄弟及柴、蔣等家，時稱名醫，奉救令治，罄竭各人所長，竟不能療，漸贏憊，候絕朝夕，忽有一衛士云：服驢小便極驗。旦服二合，後食唯吐一半，晡時又服二合，人定時，食粥，吐即便定，迄至今日午時奏之，大內中，五六人患反胃，同服，一時俱差。此藥稍有毒，服時不可過多，承取尿，及熱服二合，病深七日以來服之良。後來療人，并差。
　　又方，治嘔。
　　麻仁三兩，杵，熬，以水研取汁，著少鹽吃，立效。李諫議用極妙。
　　又方，治久患咳噫，連咳四五十聲者。
　　取生薑汁半合，蜜一匙頭，煎令熟，溫服，如此三服，立效。
　　又方，治咳噫。
　　生薑四兩，爛搗，入蘭香葉二兩，椒末一錢匕，鹽和麵四兩，裹作燒餅熟煨，空心吃，不過三兩度，效。
　　《孫尚藥方》：治諸吃噫。
　　橘皮二兩，湯浸去瓤，剉，以水一升，煎之五合，通熱頓服，更加枳殼一兩，去瓤炒，同煎之服，效。
　　《梅師方》：主胃反，朝食暮吐，暮食朝吐，旋旋吐者。
　　以甘蔗汁七升，生薑汁一升，二味相和，分為三服。
　　又方，治醋心。
　　檳榔四兩，橘皮二兩，細搗為散，空心生蜜湯下方寸匕。
　　《兵部手集》：治醋心，每醋氣上攻如釅醋。
　　吳茱萸一合，水三盞，煎七分，頓服，縱濃亦須強服。近有人心如蜇破，服此方後，二十年不發。
　　治卒發黃疸諸黃病第三十一
　　治黃疸方。蕪菁子五升，搗篩，服方寸匕，日三，先後十日，愈之。
　　又方，燒亂髮，服一錢匕，日三服。秘方，此治黃疸。
　　又方，搗生麥苗，水和絞取汁，服三升，以小麥勝大麥，一服六七合，日三四。此酒疸也。
　　又方，取藜蘆著灰中炮之，令小變色，搗，下篩末，服半錢匕，當小吐，不過數服。此秘方也。
　　又方，取小豆、秫米、雞矢白各二分，搗篩，為末，分為三服，黃汁當出。此通治面目黃，即差。
　　疸病有五種，謂黃疸、穀疸、酒疸、女疸、勞疸也。黃汗#16者，身體四肢微腫，胸滿不得汗，汗出如黃檗汁#17，由大汗出卒入水所致，方：
　　猪脂一斤熱，溫令熱，盡服之，日三，當下，下則稍愈。
　　又方，栀子十五枚，栝簍子三枚，苦參三分，搗末，以苦酒漬雞子二枚，令軟，合黃白以和藥，搗丸，如梧子大，每服十丸。日五六除熱不吐，即下自消也。
　　又方，黃雌雞一隻，治之，剉生地黃三斤，內腹中，急縛仰置銅器中，蒸令極熟，絞取汁，再服之。
　　又方，生茅根一把，細切，以猪肉一斤，合作羹，盡啜食之。
　　又方，柞樹皮燒末，服方寸匕，日三服。
　　又方，甘草一尺，栀子十五枚，黃檗十五分，水四升，煮取一升半，分為再服。此藥亦治溫病發黃。
　　又方，茵陳六兩，水一斗二升，煮取六升，去滓，內大黃二兩，栀子十四枚，煮取三升，分為三服。
　　又方，麻黃一把，酒五升，煮取二升半，可盡服，汗出差。
　　若變成疸者，多死，急治之方。
　　土瓜根搗取汁，頓服一升，至三服，須病汗，當小便去，不爾，更服之。
　　穀疸者，食畢頭旋，心怫鬱不安而發黃，由失饑大食，胃氣衝熏所致，治之方。
　　茵陳四兩，水一斗，煮取六升，去滓內大黃二兩，栀子七枚，煮取二升，分三服，溺去黃汁差。
　　又方，苦參三兩，龍膽一合，末，牛膽丸如梧子，以生麥汁服五丸，日三服。
　　酒疸者，心懊痛，足脛滿，小便黃，飲酒發赤斑黃黑，由大醉當風入水所致，治之方。
　　黃耆二兩，木蘭一兩，末之，酒服方寸匕，日三服。
　　又方，大黃一兩，枳實五枚，栀子七枚，豉六合，水六升，煮取二升，分為三服。
　　又方，芫花、椒目等分，燒末，服半錢，日一兩遍。
　　女勞疸者，身目皆黃，發熱惡寒，小腹滿急，小便難，由大勞大熱交接，交接後入水所致，治之方。
　　消石、礬石等分，末，以大麥粥飲服方寸匕，日三，令小汗出，小便當去黃汁也。
　　又方，亂髮如鸚子大，猪膏半斤，煎令消盡，分二服。
　　附方
　　《外臺秘要》：治黃疸。
　　柳枝，以水一斗，煮取濃汁半升，服令盡。
　　又方，治陰黃汗染衣，涕唾黃。
　　取蔓菁子搗末，平旦以井花水服一匙，日再，加至兩匙，以知為度。每夜小便，重浸少許帛子，各書記日，色漸退白，則差，不過服五升。
　　《圖經》曰：黃疸病及狐惑病，并猪苓散主之。
　　猪苓、茯苓、术等分，杵末，每服方寸匕，水調下。
　　《食療》云：主心急黃。
　　以百合蒸過，蜜和食之，作粉尤佳。紅花者，名山丹，不堪食。
　　治黃疸。
　　用秦艽一大兩，細剉，作兩貼子，以上好酒一升，每貼半升酒，絞取汁，去滓，空腹分兩服，或利便止，就中好酒人易治。凡黃有數種，傷酒曰酒黃，夜食、誤食鼠糞亦作黃，因勞發黃，多痰涕，目有赤脈，日益憔悴，或面赤惡心者是。崔元亮用之，及治人皆得，方極效。秦艽須用新好羅文者。
　　《傷寒類要》：療男子婦人黃疸病，醫不愈，耳目悉黃，食飲不消，胃中脹熱生黃衣，在胃中有乾屎，使病爾。
　　用煎猪脂一小升，溫熱頓服之，日三，燥屎下去乃愈。
　　又方，治黃百藥不差。
　　煮驢頭熟，以薑虀啖之，并隨多少飲汁。
　　又方，治黃疸，身眼皆如金色。
　　不可使婦人雞犬見，取東引桃根，切細如箸若釵股以下者一握，以水一大升，煎取一小升，適溫，空腹頓服，後三五日，其黃離離如薄雲散，唯眼最後差，百日方平復，身黃散後，可時時飲一盞清酒，則眼中黃易散，不飲則散遲。忌食熱麵、猪、魚等肉。此是徐之才家秘方。
　　《正元廣利方》：療黃，心煩熱口乾，皮肉皆黃。
　　以秦艽十二分，牛乳一大升，同煮，取七合，去滓，分溫再服，差。此方出於許人則。
　　治卒患腰脅痛諸方第三十二
　　葛氏治卒腰痛諸方，不得俯仰方。
　　正立倚小竹，度其人足下至臍，斷竹，及以度後當脊中，灸竹上頭處，隨年壯。畢，藏竹勿令人得矣。
　　又方，鹿角長六寸，燒，搗末，酒服之。鹿茸尤佳。
　　又方，取鱉甲一枚，炙，搗篩，服方寸匕，食後，日三服，
　　又方，桂八分，牡丹四分，附子二分，搗末，酒服一刀圭，日再服。
　　治腎氣虛衰，腰脊疼痛，或當風卧濕，為冷所中，不速治，流入腿膝，為偏枯冷痺緩弱，宜速治之，方：
　　獨活四分，附子一枚大者，炮，杜仲、茯苓、桂心各八分，牛膝、秦艽、防風、芎藭、芍藥六分，細辛五分，乾地黃十分，切，水九升，煮取三升，空腹，分三服，如行八九里，進一服，忌如前，頓服三劑。
　　治諸腰痛，或腎虛冷，腰疼痛，陰萎方。
　　乾漆熬烟絕、巴戟天去心、杜仲、牛膝各十二分，桂心、狗脊、獨活各八分，五加皮、山茱萸、乾薯蕷各十分，防風六分，附子四分，煉蜜丸如梧子大，空腹酒下二十丸，日再加臧，以知為度也，大效。
　　脅痛如打方。
　　大豆半升，熬令焦，好酒一升，煮之令沸熟，飲取醉。
　　又方，芫花、菊花等分，躑躅花半斤，布囊貯，蒸令熱，以熨痛處，冷復易之。
　　又方，去窮骨上一寸，灸七壯，其左右一寸，又灸七壯。
　　又，積年久痛，有時發動方。
　　乾地黃十分，甘草五分，乾漆五分，水五分，桂一尺，搗篩，酒服一匕，日三服。
　　又方，六七月取地膚子，陰乾，末，服方寸匕，日五六服。
　　治反腰有血痛方。搗杜仲三升許，以苦酒和，塗痛上，乾復塗。并灸足踵白肉際，三壯。
　　治腰痛。
　　生葛根嚼之，嚥其汁，多多益佳。
　　又方，生地黃搗，絞取汁三升，煎取二升，內蜜一升，和一升，日三服。不差，則更服之。
　　又方，灸腰眼中七壯。
　　腰者，猶如反腰忽轉而倇之。
　　治腰中常冷如帶錢方。
　　甘草、乾薑各二兩，茯苓、术各四兩，水五升，煮取三升，分為三服。《小品》云：溫。
　　治脅卒痛如打方。
　　以繩橫度兩乳中間，屈繩從乳橫度，以趍痛脅下，灸繩下屈處，三十壯便愈。此本在雜治中。
　　隱居效方：腰背痛方。
　　杜仲一斤，切，酒二斗，漬十日，服三合。
　　附方《千金方》：治腰脚疼痛。
　　胡麻一升，新者，熬令香，杵篩，日服一小升，計服一斗，即永差，酒飲、蜜湯、羹汁皆可，服之佳。
　　《續千金方》：治腰膝疼痛傷敗。
　　鹿茸不限多少，塗酥，炙紫色，為末，溫酒調下一錢匕。
　　《經驗方》：治腰脚痛。
　　威靈仙一斤洗，乾，好酒浸七日，為末，麵糊丸，桐子大，以浸藥酒下二十丸。
　　《經驗後方》：治腰疼神妙。
　　用破故紙為末，溫酒下三錢匕。
　　又方，治腎虛腰脚無力。
　　生栗袋貯，懸乾，每日平明吃十餘顆，次吃猪腎粥。
　　又方，治丈夫腰膝積冷痛，或頑麻無力。
　　菟絲子洗秤一兩，牛膝一兩，同浸於銀器內，用酒過一寸，五日，曝乾為末，將元浸酒再入少醇酒作糊，搜和丸，如梧桐子大，空心酒下二十丸。
　　《外臺秘要》：療腰痛。取黃狗皮，炙，裹腰痛處，取暖徹為度，頻即差也。徐伯玉方同。
　　《斗門方》：治腰痛。
　　用大黃半兩，更入生薑半兩，同切如小豆大，於鐺內炒令黃色，投水兩碗，至五更初頓服，天明取下腰間惡血物，用盆器貯，如雞肝樣，即痛止。
　　又方，治腰重痛。
　　用檳榔為末，酒下一錢。
　　《梅師方》：治卒腰痛，暫轉不得。
　　鹿角一枚，長五寸，酒二升，燒鹿角令赤，內酒中浸一宿，飲之。
　　《崔元亮海上方》：治腰脚冷風氣。
　　以大黃二大兩，切如棋子，和少酥炒，令酥盡，入藥中，切不得令黃焦，則無力。搗篩，為末，每日空腹以水大三合，入生薑兩片如錢，煎十餘沸，去薑，取大黃末兩錢，別置碗子中以薑湯調之，空腹頓服。如有餘薑湯，徐徐呷之令盡，當下冷膿多惡物等，病即差，止。古人用毒藥攻病，必隨人之虛實而處置，非一切而用也。姚僧垣初仕，梁武帝因發熱，欲服大黃，僧垣曰：大黃乃是快藥，至尊年高，不可輕用。帝弗從，幾至委頓。元帝常有心腹疾，諸醫咸謂宜用平藥，可漸室通，僧垣曰：脉洪而實，此有宿食，非用大黃無差理。帝從而遂愈。以此言之，今醫用一毒藥而攻眾病，其偶中病，便謂此方之神奇，其差誤乃不言用藥之失，如此者眾矣，可不戒哉！
　　《修真方》：神仙方。
　　菟絲子一斗，酒一斗，浸良久，漉出暴乾，又浸，以酒盡為度，每服二錢，溫酒下，日二服，後吃三五匙水飯壓之，至三七日，加至三錢匕，服之令人光澤，三年老變為少，此藥治腰膝去風，久服延年。
　　治虛損羸瘦不堪勞動方第三十三
　　治人素有勞根，苦作便發，則身百節皮膚無處不疼痛，或熱筋急方。
　　取白柘東南行根一尺，刮去上皮，取中間皮，以燒屑，亦可細切搗之，以酒服三方寸匕，厚覆取汗，日三服。無酒，以漿服之。白柘，是柘之無刺者也。
　　治卒連時不得眠方。
　　暮以新布火炙以熨目；并蒸大豆，更番囊貯枕，枕冷復更易熱，終夜常枕熱豆，即立愈也。
　　此二條本在雜治中，并皆虛勞，患此疾，雖非乃飈急，不即治，亦漸瘵人，後方勞救，為力數倍，今故略載諸法。
　　凡男女因積勞虛損，或大病後不復常，若四體沉滯，骨肉疼酸，吸吸少氣，行動喘惙，或小腹拘急，腰背強痛，心中虛悸，咽乾唇燥，面體少色，或飲食無味，陰陽廢弱，悲憂慘戚，多卧少起，久者積年，輕者才百日，漸至瘦削，五藏氣竭，則難可復振。治之湯方。
　　甘草二兩，桂三兩，芍藥四兩，生薑五兩，無者亦可用乾薑，大棗二七枚，以水九升，煮取三升，去滓，內飴八兩，分三服，間日復作一劑。復可將諸丸散耳，黃蓍加二兩，人參二兩，為佳。若息痰滿及溏瀉，可除飴耳。姚同。
　　又方，烏雌雞一頭，治如食法，以生地黃一斤，切，飴糖二升，內腹內，急縛，銅器貯甑中，蒸五升米久，須臾取出，食肉、飲汁，勿啖鹽，三月三度作之。姚云神良。并止盜汗。
　　又方，甘草一兩，白朮四兩，麥門冬四兩，牡蠣二兩，大棗二十枚，膠三兩，水八升，煮取二升，再服。
　　又方，黃耆、枸杞根白皮、生薑三兩，甘草、麥門冬、桂各二兩，生米三合，水九升，煮取三升，分四服。
　　又方，羊腎一枚，切，朮一升，以水一斗，煮取九升，服一升，日二三服，一日盡，冬月分二日服，日可再服。
　　又有建中腎瀝湯法諸丸方。
　　乾地黃四兩，茯苓、薯蕷、桂、牡丹、山茱萸各二兩，附子、澤瀉一兩，搗，蜜丸如梧子，服七丸，日三，加至十丸。此是張仲景八味腎氣丸方，療虛勞不足，大傷飲水，腰痛，小腹急，小便不利。又云：長服，即去附子，加五味子。治大風冷。
　　又方，苦參、黃連、菖蒲、車前子、忍冬、枸杞子各一升，搗，蜜丸如梧子大，服十丸，日三服。有腎氣大丸法諸散方。
　　朮一斤，桂半斤，乾地黃、澤瀉、茯苓各四兩，搗篩，飲服方寸匕，日三兩服，佳。
　　又方，生地黃二斤，麵一斤，搗，炒乾，篩，酒服方寸匕，日三服。
　　附方
　　枸杞子酒，主補虛，長肌肉，益顏色，肥健人，能去勞熱。用生枸杞子五升，好酒二斗，研，搦勻碎，浸七日，漉去滓，飲之，初以三合為始，後即任意飲之。《外臺秘要》同。
　　《食療》：補虛勞，治肺勞，止渴，去熱風。
　　用天門冬，去皮心，入蜜煮之，食後服之。若曝乾，入蜜丸，尤佳。亦用洗面，甚佳。
　　又方，雀卵白和天雄末、菟絲子末為丸，空心酒下五丸。主男子陰萎不起，女子帶下，便溺不利，除疝瘕，央癰腫，續五藏氣。
　　《經驗方》：暖精氣，益元陽。
　　白龍骨、遠志等分，為末，煉蜜丸如梧桐子大，空心卧時冷水下三十丸。
　　又方，除盜汗及陰汗。
　　牡蠣為末，有汗處粉之。
　　《經驗後方》：治五勞七傷，陽氣衰弱，腰脚無力，羊腎徒蓉羹法。
　　羊腎一對，去脂膜，細切，肉徒蓉一兩酒浸一宿，刮去皺皮，細切，相和作羹，葱白鹽五味等如常法事治，空腹食之。
　　又方，治男子女人五勞七傷，下元久冷，烏髭鬢，一切風病，四肢疼痛，駐顏壯氣。
　　補骨脂一斤，酒浸一宿，放乾，却用烏油麻一升和炒，令麻子聲絕，即播去，只取補骨脂為末，醋煮緬糊丸，如梧桐子大，早晨溫酒鹽湯下二十丸。
　　又方，固陽丹。
　　菟絲子二兩，酒浸十日，水淘，焙乾為末，更入杜仲一兩，蜜炙，搗，用薯蕷末酒煮為糊，丸如梧桐子大，空心用酒下五十丸。
　　《食醫心鏡》：益丈夫，興陽，理腿膝冷。淫羊蕾一斤，酒一斗浸，經三日，飲之佳。
　　《御藥院》：治脚膝風濕，虛汗少力，多疼痛及陰汗。
　　燒礬作灰，細研末，一匙頭，沸湯投之，淋洗痛處。
　　《外臺秘要》：補虛勞，益髓長肌，悅顏色，令人肥健。
　　鹿角膠炙，搗為末，以酒服方寸匕，日三服。又，治骨蒸。
　　桃仁一百二十枚，去皮、雙人，留尖，杵和為丸，平旦井花水頓服，令盡服訖，量性飲酒令醉，仍須吃水，能多最精，隔日又服一劑，百日不得食肉。
　　又，骨蒸亦曰內蒸，所以言內者，必外寒內熱附骨也，其根在五藏六府之中，或皮燥而無光，蒸作之時，四肢漸細，足胅腫者。
　　石膏十分，研如乳法，和水服方寸匕，日再，以體凍為度。
　　《崔元亮海上方》：療骨蒸鬼氣。
　　取童子小便五大斗，澄過，青蒿五斗，八月九月釆，帶子者最好，細剉，二物相和，內好大釜中，以猛火煎取三大斗，去滓，凈洗釜令乾，再瀉汁，安釜中，以微火煎可二大斗，即取猪膽十枚相和，煎一大斗半，除火待冷，以新瓷器貯，每欲服時，取甘草二三兩，熟炙，搗末，以煎和，搗一千杵，為丸，空腹粥飲下二十丸，漸增至三十丸止。
　　治脾胃虛弱不能飲食方第三十四
　　治卒得食病，似傷寒，其人但欲卧，七八日不治煞人方。按其脊兩邊有陷處，正灸陷處兩頭，各七壯，即愈。
　　治食魚鱠及生肉，住胸膈中不消化，吐之又不出，不可留，多使成癥方。
　　朴消如半雞子一枚，大黃一兩，凡二物□咀，以酒二升，煮取一升，去滓，盡服之，立消。若無朴消者，芒消代之，皆可用。
　　治食生冷雜物，或寒時衣薄當風，或夜食便卧，不即消，心腹煩痛脹急，或連日不化方。
　　燒地令極熱，即敷薄薦莞東，向卧覆取汗，即立愈也。
　　治食過飽煩悶，但欲卧而腹脹方。
　　熬麵令微香，搗，服方寸匕，得大麥生麵益佳，無麵以糜亦得。
　　此四條本在濰冶中，皆食飲脾胃家事，令胃氣充實，則永無食患。食宜先治其本，故後疏諸法。
　　腹中虛冷，不能飲食，食輒不消，羸瘦，致之四肢尫弱，百疾因此互生。
　　生地黃十斤，搗絞取汁，和好麵三斤，以日曝乾，更和汁盡止，未食後，服半合，日三，稍增至三合。
　　又方，麵半斤，麥蘗五升，豉五合，杏仁二升，皆熬令黃香，搗篩，丸如彈，服一枚，稍後增之。
　　又方，大黃、芍藥各半斤，搗末之，芒消半斤，以蜜三斤，於銅器中湯上煎河丸，如梧子大，服七丸至十丸。
　　又方，麯一斤，乾薑十兩，茱萸一合搗，蜜和如彈丸，日三服。
　　又方，术二斤，麯一斤，熬令黃，搗，蜜丸，如梧子大，服三十丸，日三。若大冷，可加乾薑三兩；若患腹痛、加當歸三兩；贏弱，加甘草二兩，并長將息，徐以麯术法。療產後心下停水，仍須利之。
　　治脾胃氣弱，水穀不得下，遂成不復受食方。
　　大麻子三升，大豆炒黃香，合搗篩，食前一二方寸匕，日四五服，佳矣。
　　治飽食便卧，得穀勞病，令人四肢煩重，嘿嘿欲卧，食畢輒甚方。
　　大麥蘗一升，椒一兩，并熬，乾薑三兩，搗末，服方寸匕，日三四服。
　　附方
　　《食醫心鏡》：治脾胃氣冷，不能下食，虛弱無力，鶻突羹。
　　鯽魚半斤，細切，起作鱠，沸豉汁熱投之，著胡椒、乾薑、蒔蘿、橘皮等末，空腹食之。
　　《近世方》：主脾胃虛冷不下食，積久贏弱成瘵者。
　　溫州白乾薑一物，漿水煮，令透心,潤濕，取出培乾，搗篩，陳廩米煮粥飲，丸如桐子，一服三五十丸，場使任用，其效如神。
　　《食療》：治胃氣虛，風熱不能食。
　　生薑汁半雞子殼，生地黃汁少許，蜜一匙頭，和水三合，頓服立差。
　　《經驗方》：治脾元氣發歇痛不可忍者。
　　吳茱萸一兩，桃仁一兩，和炒，令茱萸焦黑，後去茱萸，取桃仁，去皮尖，研細，葱白三莖，煨熟，以酒浸，溫分二服。
　　《經驗後方》：治脾胃進食。
　　茴香二兩，生薑四兩，同搗令勻，净器內濕紙蓋一宿，次以銀石器中，文武火炒，令黃焦為末，酒丸如梧子大，每服十丸至十五丸，茶酒下。
　　《外臺秘要》：治久患氣脹。
　　烏牛尿，空心溫服一升，日一服，氣散即止。
　　治卒絕粮失食饑憊欲死方第三十五
　　粒食者，生人之所資，數日乏絕，便能致命。《本草》有不饑之文，而醫方莫言斯術者，當以其涉在仙奇之境，非庸俗所能遵故也，遂使荒饉之歲，餓尸橫路，良可哀乎。今略載其易為者云，若脫值奔竄在無人之鄉，及墮墜溪谷空井深冢之中，四顧迥絕，無可藉口者，便須飲水服氣。其服法如左。
　　閉口以舌料上下齒，取津液而嚥之，一日得三百六十嚥便佳。漸習乃可至千，自然不饑。三五日小疲極，過此便漸輕強。復有食十二時六戊者諸法，恐危逼之地，不能曉方面，及時之早晚，故不論此。若有水者，卒無器，便與左手貯，祝日：丞掾吏之賜，真乏糧，正赤黃，行無過城下，諸醫以自防。畢，三叩齒，右手指三叩左手，如此三遍，便飲之。後復有杯器，貯水尤佳，亦左手執，右手以物扣之如法，日服三升，便不復饑，即差。
　　若可得游涉之地周行山澤間者。
　　但取松、柏葉，細切，水服二合，日中二三升，便佳。又，掘取白茅根，洗净，切，服之。此三物得行曝燥，石上搗碎服，服者食方寸，辟一日，又有大豆者，取含光明帀熱，以水服，盡此則解。十日，赤小豆亦佳，得熬二豆黃，末，服一二升，辟十日。草中有术，天門冬、麥門冬、黃精、萎蕤、貝母，或生或熟，皆可單食，樹木上自耳，及檀、榆白皮，并可辟饑也。
　　若遇荒年穀貴，無以充根，應須藥濟命者。
　　取稻米一斗，淘汰之，百蒸百曝，搗。日一餐以水得三十日都止，則可終身不食，日行三百里。
　　又方，粳米一斗，酒三升，漬之，出曝之，又漬，酒盡止出，稍食之，渴飲之，辟三十日。足一斛二升，辟周年。
　　有守中丸藥法。
　　其疏諸米豆者，是人間易得易作，且不乖穀氣，使質力無减耳，恐肉穢之身，忽然專御藥物，或非所堪，若可得頻管則自更。按余所撰穀方中求也。
　　附方
　　《聖惠方》：絕穀昇仙不食法。取松實搗為膏，酒調下三錢，日三，則不饑，渴飲水，勿食他物，百日身輕，日行五百里。
　　《野人閑話》云伏虎尊師煉松脂法。
　　十斤松脂，五度以水煮過，令苦味盡取，得後每一斤煉了松脂，入四兩茯苓末，每晨水下一刀圭，即終年不食，而後延齡，身輕清爽。
　　《抱朴子》云：漢成帝時，獵者於終南山見一人，無衣服，身皆生黑毛，跳坑越澗如飛，乃密伺其所在，合圍取得，乃是一婦人，問之，言：我是秦之宮人，關東賊至，秦王出降，驚走入山，饑無所食，洎欲餓死，有一老公教我吃松、柏葉實，初時苦澀，後稍便吃，遂不復饑，冬不寒，夏不熱。此女是秦人，至成帝時，三百餘載也。
　　萬仙翁肘後備急方卷四竟
　　#1汗：原作『汁』，據萬曆本改。。
　　#2豆：原作『五』，據萬曆本改。
　　#3密：萬曆本作『蜜』。
　　#4陷：原作『』，據萬曆本改。
　　#5面：原作『回』，據萬曆本改。
　　#6消：原作『丁』，據萬曆本改。
　　#7牽：原作『丸』，據萬曆本改。
　　#8丸如：原作『九知』，據萬曆本改。
　　#9寒：疑當作『塞』。
　　#10大：原作『火』，據萬曆本改。
　　#11下：原作『百』，據萬曆本政。
　　#12俛：原作『倪』，據萬曆本改。
　　#13光：萬曆本作『先』。
　　#14激：萬曆本作『濃』。
　　#15頭：萬曆本作『頓』。
　　#16汗：原作『汁』，據《金匱要略方論·黃疸病脉證并治第十五》改。
　　#17汁：原作『汗』，據《金匱要略方論·黃疸病脉證并治第十五》改。
　　葛仙翁肘後備急方卷之五
　　治廱疽妬乳諸毒腫方第三十六
　　隱居效方：治羊疽瘡有蟲癢。
　　附子八分，藜蘆二分，末，傅之，蟲自然出。
　　葛氏療奶發，諸廱疽發背及乳方。比灸其上百壯。
　　又方，熬粢粉令黑，雞子白和之，塗縛上以貼廱，小穿練上，作小口泄毒氣，燥易之，神秘。
　　又方，釜底上#1搗以雞子中黃和塗之，加少豉，彌良。
　　又方，搗黃檗末篩，雞子白和，厚塗之，乾復易，差。
　　又方，燒鹿角，搗末，以苦酒和塗之，佳。
　　又方，於石上水磨鹿角，取濁汁塗廱上，乾復易，隨手消。
　　又方，末半夏，雞子白和塗之，水磨傅并良。
　　又方，神效水磨，出《小品》。
　　又方，醋和茱萸，若搗薑或小蒜傳之，并良。
　　一切惡毒腫。
　　蔓菁根一大握，無，以龍葵根代之，乳頭香一兩，光明者，黃連一兩，宣州者，杏仁四十九枚，去尖用，柳木取三四錢，白色者，各細剉，搗三二百杵，團作餅子，厚三四分，可腫處大小貼之，乾復易，立散，別貼膏藥、治瘡處，佳。
　　葛氏療廱發數十處方。
　　取牛矢燒，搗末，以雞子白和塗之，乾復易，神效。
　　又方，用鹿角、桂、雞屎，別搗，燒，合和，雞子白和塗，乾復上。
　　又，廱已有膿，當使壞方。
　　取白雞兩翅羽肢各一枚，燒服之，即穿。姚同。
　　又方，吞薏苡子一枚，勿多。
　　又方，以苦酒和雀矢，塗廱頭上，如小豆。
　　葛氏，若已結廱，使聚不更長方。
　　小豆末塗，若雞子白和尤佳，即差。又方，芫花末、膠汁和貼上，燥復易，化為水。
　　若潰後膿血不止急痛。
　　取生白楸葉，十重貼上，布帛寬縛之。
　　乳腫。
　　桂心、甘草各二分，烏頭一分，炮，搗為末，和苦酒塗紙覆之，膿化為水，則神效。
　　葛氏，婦女乳廱妬腫。
　　削柳根皮熟搗，火溫，帛囊貯，熨之，冷更易，大良。
　　又方，取研米槌煮令沸，絮中覆乳，以熨上，當甩二枚，牙熨之，數十回止。姚云神效。
　　乳廱方。
　　大黃、蘭草、伏龍肝竈下黃土也、生薑各二分，先以三物，搗篩，又合生薑搗，以醋和塗，乳痛則止，極驗。劉涓子不用生薑。用生薑四分，分等，余比見用鯽魚立驗。此方《小品》佳。
　　姚氏：乳廱。
　　大黃、鼠糞濕者、黃連各一分，二物為末，鼠矢更搗，以黍米粥清和，傅乳四邊，痛即止，愈。無黍米，用粳米并得。
　　又方，牛馬矢傅，并佳。此并消去。
　　《小品》妬方。
　　黃苓、白斂、芍藥分等，末，篩，漿服一錢匕，日五服。若右乳結者，將左乳汁服。左乳結者，將右乳汁服，散消根。姚同此方，必愈。
　　姚方：搗生地黃傅之，熱則易。小豆亦佳。
　　又云：二三百眾療不差，但堅紫色者。
　　用前柳根皮法云，熬令溫，熨腫，一宿愈。
　　凡乳汁不得泄，內結名妬乳，乃急於廱。
　　徐玉療乳中瘰癧起痛方。
　　大黃、黃連各三兩，水五升，煮取一升二合，分三服，得下，即愈。
　　葛氏，卒毒腫起，急痛方。
　　蕪菁根大者，削去上皮，熟搗，苦酒和如泥，煮三沸，急攪之出，傅腫，帛裹上，日再三易。用子亦良。
　　又方，燒牛矢末，苦酒和，傅上，乾復易。
　　又方，水和石灰封上。又，苦酒磨升麻，若青木香，或紫檀，以磨傅上，良。
　　又方，取水中萍子草，熟搗，以傅上。
　　又，已入腹者。
　　麝香、熏陸香、青木香、雞舌香各一兩，以水四升，煮取二升，分為再服。
　　若惡核腫結不肯散者。
　　昊茱萸、小蒜分等，合搗傅之。丹蒜亦得。
　　又方，搗鯽魚以傅之。
　　若風腫多癢，按之隨手起，或隱疹方。
　　但令痛以手摩捋，抑按，日數度，自消。
　　又方，以苦酒磨桂，若獨活，數傅之，良。
　　身體頭面忽有暴腫處如吹方。
　　巴豆三十枚，連皮碎，水五升，煮取三升，去滓，綿沾以拭腫上，趁手消，勿近口。
　　皮肉卒腫起，狹長赤痛名。
　　鹿角五兩，白斂一兩，牡蠣四兩，附子一兩，搗篩，和苦酒，塗帛上，燥復易。
　　《小品》廱結腫堅如石，或如大核，色不變，或作石廱不消。
　　鹿角八兩，燒作灰，白斂二兩，麤理黃色，磨石一斤，燒令赤，三物搗作末，以苦酒和泥，厚塗廱上，燥更塗，取消止。內服連翹湯下之。姚方云：燒石令極赤，內五升苦酒中，復燒，又內苦酒中，令减半止，搗石和藥，先用所餘，苦酒不足，添上用。
　　姚方，若發腫至堅而有根者，名日石廱。
　　當上灸百壯，石子當碎出。不出者，可益壯。廱疽、瘤、石廱、結筋、瘰癧，皆不可就針角。針角者，少有不及禍者也。
　　又，廱未潰方。
　　菵草末，和雞子白，塗紙令厚，貼上，燥復易，得痛自差。
　　廱腫振焮不可根方。
　　大黃搗篩，以苦酒和，貼腫上，燥易，不過三，即差减，不復作膿，自消除，甚神驗也。
　　廱腫未成膿。
　　取牛耳垢封之，即愈。
　　若惡肉不盡者，食肉藥食去，以膏塗之，則愈。
　　食肉方。
　　取白炭灰、荻灰等分，煎令如膏，此不宜預作。十日則歇，并可與去黑子。此大毒，若用效驗，本方用法。
　　凡廱腫，用：
　　栝簍根、赤小豆，皆當內苦酒中，五宿出，熬之畢，搗為散，以苦酒和，塗紙上貼腫，驗。
　　隐居效方，消廱腫。
　　白斂二分，藜蘆一分，為末，酒和如泥，貼上，日三，大良。
　　疽瘡骨出。
　　黃連、牡蠣各二分，為末，先鹽酒洗，後傅。
　　葛氏，忽得熛疽著手足肩，累累如米豆，刮汁出，急療之。
　　熬蕪菁，熟搗，裹以展轉其上，日夜勿止。
　　若發疽於十指端，及色赤黑，甚難療，宜按大方，非單方所及。
　　若骨疽積年，一捏一汁出，不差。
　　熬末膠飴勃瘡上，乃破生鯉魚以搨之，如炊頃，刮視有小蟲出，更洗，傅藥蟲盡則便止，差。
　　姚方云熛疽者，肉中忽生一黤子，如豆粟，劇者如梅李大，或赤或黑，或白或青，其黶有核，核有深根，應心小久，四面悉腫，疱黯黕紫黑色，能爛壞筋骨，毒入臟腑，煞人。南方人名為搨著毒。
　　著厚肉處皆割之，亦燒鐵令赤，烙赤三上，令焦如炭，亦灸黯炮上，百壯為佳，早春酸摹葉薄其四面，防其長也，飲葵根汁、犀角汁、升麻汁，折其熱內外。療依丹毒法也。
　　劉涓子療廱疽發壞，出膿血，生肉，黃耆膏。
　　黃耆、芍藥、大黃、當歸、芎藭、獨活、白芷、薤白各一兩，生地黃三兩，九物切，猜膏二升半，煎三上三下，膏成，絞去滓，傅充瘡中，摩左右，日三。
　　又，丹廱疽始發，浸淫進長，并少小丹搨方。
　　升麻、黃連、大黃、芎藭各二兩，黃苓、芒消各三兩，當歸、甘草炙、羚羊角各一兩，九物□咀，水一斗三升，煮取五升，去滓，還內鐺中，芒消上杖攪，令成膏，適冷熱，貼帛搨腫上，數度，便隨手消散。王練甘林所秘方，慎不可近陰。
　　又，熛瘡浸淫多汁，日就浸大胡粉散。
　　胡粉熬、甘草炙、茹、黃連各二分，四物搗散，篩，以粉瘡，日三，極驗。
　　諸疽瘡膏方。
　　蠟、亂髮、礬石、松脂各一兩，猪膏四兩，五物先下髮，髮消下礬石，礬石消下松脂，松脂消下蠟，蠟消下猪膏，塗瘡上。
　　赤龍皮湯，洗諸敗爛瘡方。
　　槲樹皮切三升，以水一斗，煮取五升，春夏冷用，秋冬溫用，洗乳瘡及諸敗瘡，洗了則傅膏。
　　發背上初欲痛，便服此大黃湯。
　　大黃、甘草炙、黃芩各二兩，升麻二兩，栀子一百枚，五物以水九升，煮取三升半，服得快下數行便止，不下則更服。
　　療發背及婦人發乳，及腸廱，木占斯散。
　　木占斯、厚朴炙、甘草炙、細辛、栝樓、防風、乾薑、人參、桔梗、敗醬各一兩，十物搗為散，酒服方寸匕，晝七夜四，以多為善。病在上常吐，在下膿血，此謂腸廱之屬，其廱腫即不痛。長服療諸疽痔，若瘡已潰，便早愈，發背無有不療，不覺腫去。時長服，去敗醬，多療婦人發乳、諸產、癥痕益良。并劉涓子方。
　　劉涓子療廱消膿，木占斯散方。
　　木占斯、桂心、人參、細辛、敗醬、乾薑、厚朴炙、甘草炙、防風、桔梗各一兩，十物為散，服方寸匕，入咽覺流入瘡中。若廱疽灸，不發壞者，可服之，瘡末壞去敗醬，此藥或時有廱令成水者。
　　廱腫瘰癧核不消，白蘝薄方。
　　白蘝、黃連、大黃、黃芩、菵草、赤石脂、吴茱萸、芍藥各四分，八物搗篩，以鸚子白和如泥，塗故帛上薄之，開小口，乾即易之，差。
　　發背欲死者。
　　取冬瓜，截去頭，合瘡上，瓜當爛，截去更合之，瓜未盡，瘡己斂小矣，即用膏養之。
　　又方，伏龍肝末之，以酒調，厚傅其瘡口，乾即易，不日平復。
　　又方，取梧桐子葉，鏊上煿成灰，絹羅，蜜調傳之，乾即易之。
　　廱腫雜效方，療熱腫。
　　以家芥子并柏葉搗，傅之，無不愈，大驗。得山芥更妙。又，搗小芥子末，醋和作餅子，貼腫及瘰癧，數看消即止，恐損肉，此療馬附骨，良。
　　又方，燒人糞作灰，頭醋和如泥，塗腫處，乾數易，大驗。
　　又方，取黃色雄黃、雌黃色石，燒熱令赤，以大醋沃之，更燒醋沃，其石即軟如泥，刮取塗腫，若乾醋和，此大秘要耳。
　　灸腫令消法。
　　取獨顆蒜橫截厚一分，安腫頭上，灶如梧桐子大，灸蒜上百壯，不覺消，數數灸，唯多為善，勿令大熱，但覺痛即擎起蒜，蒜燋更換用新者，不用灸損皮肉，如有體乾，不須灸。余嘗小腹下患大腫，灸即差。每用之，則可大效也。
　　又方，生參囗囗囗頭上核，又磁石末和醋，傅之。
　　又方，甘草囗囗塗此蕉子不中食。
　　又方，雞腸草傳。
　　又方，白蘞末傅，并良。
　　又熱腫癤。
　　烿膠數塗，一日十數度，即差。療小兒癤子，尤良，每用神效。
　　一切毒腫，疼痛不可忍者。
　　搜麵團腫頭如錢大，滿中安椒，以麵餅子蓋頭上，灸令徹痛，即立止。
　　又方，搗萆麻人傅之立差。手腳心風毒腫。生椒末、鹽末等分，以醋和傅，差。
　　廱疽生臭惡肉者。
　　以白蘭茹散傅之，看肉盡便停，但傅諸膏藥。若不生肉，傅黃耆散。茹、黃耆，止一切惡肉。仍不盡者，可蘭但以七頭赤皮蘭茹為散，用半錢匕，和白茹散三錢匕，以傅之。此姚方，差。
　　惡脉病，身中忽有赤絡脉起如蚓狀。
　　此由春冬惡風入絡脉之中，其血瘀所作，宜服之五香連翹，鑱去血，傅丹參膏，積日乃差。余度山嶺即患，常服五香湯，傅小豆得消。以下并姚方。
　　惡核病者，肉中忽有核如梅李，小者如豆粒，皮中慘痛，左右走，身中壯熱惡寒是也。此病卒然如起，有毒入腹殺人，南方多有此患。
　　宜服五香連翹湯，以小豆傅之，立,消，若餘孩，亦得傅丹參膏。
　　惡肉病者，身中忽有肉，如赤小豆粒突出，便長如牛馬乳，亦如雞冠狀，亦宜服漏蘆場，，外可以燒鐵烙之，日三烙，令稍燋。
　　以升麻膏傅之。
　　氣痛之病，身中忽有一處，如打撲之狀，不可堪耐而左右走，身中發作，有時痛，靜時便覺其處，冷如霜雪所加。
　　此皆由冬溫至春，暴寒傷之，宜先服五香連翹數劑。又以白酒煮楊柳皮暖熨之，有赤點點處，宜鑱去血也。
　　五香連翹湯，療惡肉、惡脉、惡核、瘰癧、風結腫氣痛。
　　木香、沉香、雞舌香各二兩，麝香半兩，薰陸一兩，夜干、紫葛、升麻、獨活、寄生、甘草炙、連翹各二兩，大黃三兩，淡竹瀝三升，十三物以水九升，煮减半，內竹瀝三升，分三服，大良。
　　漏蘆湯，療廱疽、丹毒腫、惡肉。
　　漏蘆、白蘞、黃芩、白薇、枳實炙、升麻、甘草炙、芍藥、麻黃去節各二兩，大黃三兩，十物以水一斗，煮取三升。若無藥，用大黃下之，佳。其丹毒，須針鑱去血。
　　丹參膏，療惡肉、惡核、瘰癧、風結、諸脉腫。
　　丹參、蒴藋各二兩，秦膠、獨活、烏頭、白及、牛膝、菊花、防風各一兩，菵草葉、躑躅花、蜀椒各半兩，十二物切，以苦酒#2二升，漬之一宿，猪膏四斤，俱煎之，令酒竭，勿過燋，去滓，以塗諸疾上，日五度。塗故布上貼之。此膏亦可服，得大行即須少少服。《小品》同。
　　升麻膏，療丹毒腫熱瘡。
　　升麻、白蘞、漏蘆、芒消各二兩，黃芩、枳實、連翹、蛇銜各三兩，栀子二十枚，蒴藋根四兩，十物切，舂令細，納器中，以水三升，漬半日，以猪脂五升，煎令水竭，去滓，傅之，日五度。若急合，即水煎。極驗方。
　　葛氏療卒毒腫起急痛。
　　柳白皮酒煮令熱，熨上，痛止。
　　附方
　　《勝金方》：治發腦、發背及廱疽、熱癤、惡瘡等。
　　臘月兔頭，細剉，入瓶內密封，惟久愈佳，塗帛上，厚封之，熱痛傅之，如冰頻換，差。
　　《千金方》：治發背、廱腫，已潰未潰方。
　　香豉三升，少與水和，熟搗成泥。可腫處作餅子厚三分，已上有孔，勿覆，孔上布豉餅，以艾烈其上，灸之使溫，溫而熱，勿令破肉。如熱痛，即急易之，患當减，快得分穩，一日二度。灸之如先有瘡孔中汁出，即差。
　　《外臺秘要》：療惡寒嗇嗇似欲發背，或已生瘡腫癮起方。
　　消石三兩，以暖水一升和，令消待冷，取故青布揲三重，可似赤處方圓，濕布搨之，熱即換，頻易立差。
　　《集驗方》：治發背。
　　以蝸牛一百個活者，以一升凈瓶入蝸牛，用新汲水一盞，浸瓶中，封系，自晚至明，取出蝸牛放之，其水如涎，將真蛤粉不以多少，旋調傅，以雞翎掃之瘡上，日可十餘度，其熱痛止，瘡便愈。
　　《崔元亮海上方》：治發背秘法。李北海云：此方神授，極奇秘。
　　以甘草三大兩，生搗，別篩末，大麥麵九兩，於大盤中相和，攪令勻，取上等好酥少許，別捻入藥，令勻，百沸水搜如餅子，劑方圓大於瘡一分，熱傅腫上，以油片及故紙隔，令通風，冷則換之，已成膿，水自出，未成腫，便內消。當患腫著藥時，常須吃黃耆粥，甚妙。
　　又一法，甘草一大兩，微炙，搗碎，水一大升浸之，器上橫一小刀子，置露中經宿，平明以物攪令沬出，吹沫服之，但是瘡腫發背，皆可服，甚效。
　　《梅師方》：治諸廱疽發背，或發乳房，初起微赤，不急治之，即死速。
　　消方。
　　搗苧根傅之，數易。
　　《聖惠方》：治附骨疽及魚眼瘡。
　　用狗頭骨，燒烟薰之。
　　張文仲方，治石廱堅如石，不作膿者。
　　生章陸根，搗，擦之，燥即易，取軟為度。
　　《子母秘錄》：治廱疽、痔瘻瘡及小兒丹。
　　水煮棘根汁，洗之。
　　又方，末蠐螬，傅之。
　　《小品方》：治疽初作。
　　以赤小豆末，醋和傅之，亦消。
　　《博濟方》：治一切廱腫未破，疼痛，令內消。
　　以生地黃杵如泥，隨腫大小，攤於布上，糝木香末於中，又再攤地黃一重，貼於腫上，不過三五度。
　　日華子云：消腫毒。
　　水調决明子末塗。
　　《食療》：治廱腫。
　　栝樓根，苦酒中熬燥，搗篩之，苦酒和，塗紙上，攤貼，服金石人宜用。
　　楊文蔚方，治廱未潰。
　　栝樓根、赤小豆等分，為末，醋調塗。
　　《千金方》：治諸惡腫，失治有膿。
　　燒棘針作灰，水服之，經宿頭出。
　　又方，洽廱瘡中冷，瘡口不合。
　　用鼠皮一枚，燒為灰，細研，封瘡口上。
　　孫真人云：主廱發數處。
　　取牛糞，燒作灰，以雞子白和，傅之，乾即易。
　　孫真人《食忌》：主一切熱毒腫。
　　章陸根，和鹽少許，傅之，日再易。
　　《集驗方》：治腫。
　　柳枝如腳指大。長三尺，二十枚，水煮令極熱，以故布裹腫處，取湯熱洗之，即差。
　　又方，治廱，一切腫未成膿，拔毒。
　　牡蠣白者，為細末，水調塗，乾更塗。
　　又#3方，治毒熱，足腫疼欲脫。
　　酒煮苦參以漬之。
　　《外臺秘要》：治廱腫。
　　伏龍肝，以蒜和作泥，塗用布上貼之，如乾則再易。
　　又方，凡腫已潰未潰者。
　　以白膠一片，水漬令軟，納納然腫之大小，貼當頭，上開孔。若已潰還合者，膿當被膠急撮之，膿皆出盡。未有膿者，腫當自消矣。
　　又方，燒鯉魚作灰，酢和，塗之一切腫上，以差為度。
　　又，療熱毒病，攻手足腫，疼痛欲脫方。
　　取蒼耳汁以漬之。
　　又方，水煮馬糞汁以漬之。
　　《肘後方》：治毒攻手足腫，疼痛欲斷。
　　猪蹄一具，合葱煮，去滓，內少許鹽，以漬之。
　　《經驗後方》：治一切廱腫無頭。
　　以葵菜子一粒，新汲水吞下，須臾即破，如要兩處破，服兩粒，要破處，逐粒加之，驗。
　　又方，治諸廱不消已成膿，懼針不得破，令速决。
　　取白雞翅下第一毛，兩邊各一莖，燒灰，研，水調服之。
　　又，《梅師方》：取雀屎塗頭上，即易破。雄雀屎佳，堅者為雄。
　　謹按：雄黃治瘡瘍尚矣。
　　《周禮·瘍醫》：凡療瘡瘍以五毒攻之。鄭康成注云：今醫方有五毒之藥，作之合黃堥，置石膽、丹砂、雄黃、譽石、磁石其中，燒之三日三夜，其烟上著，以雞羽掃取之，以注創，惡肉破骨則盡出。故翰林學士楊億嘗筆記：直史綰楊嵎年少時，有瘍生於頰，連齒輔車外腫，若覆甌，內潰出膿血，不輟吐之，痛楚難忍，療之百方，彌年不差。人語之，依鄭法，合燒藥成，注之創中，少頃，朽骨連兩牙潰出，遂愈，後更安寧。信古方攻病之速也。黃#4堥若今市中所貨，有蓋瓦合也，近世合丹藥，猶用黃瓦，亦名黃整，事出於古也。堥音武。
　　《梅師方》：治產後不自乳，見畜積乳汁結作廱，取蒲公草，搗傅腫上，日三四度易之。俗呼為蒲公英，語訛為僕公罌是也。水煮汁服，亦得。
　　又方，治妬乳乳廱。
　　取丁香，搗末，水調方寸匕服。
　　又方，治乳頭裂破。搗丁香末傅之。
　　《千金方》：治妬乳。梁上塵，醋和塗之。亦治陰腫。
　　《靈苑方》：治乳痛廱初發，腫痛結硬，欲破膿，令一服，差。
　　以北來真樺皮，無灰酒服方寸匕，就之卧#5，及覺已差。
　　《聖惠方》：主婦人乳廱不消。
　　右用白麵半斤，炒令黃色，用醋煮為糊，塗於乳上，即消。
　　《產寶》：治乳及廱腫。
　　雞屎末，服方寸匕，須臾三服，愈。
　　《梅師方》亦治乳頭破裂，方同#6。
　　《簡要濟眾》：治婦人乳廱，汁不出，內結成膿腫，名妬乳。方：露蜂房，燒灰研，每服二錢，水一中盞，煎至六分，去滓，溫服。
　　又方，治吹奶，獨勝散。
　　白丁香半兩，搗羅為散，每服一錢匕，溫酒調下，無時服。
　　《子母秘錄》：療吹奶，惡寒壯熱。
　　猪肪脂，以冷水浸，搨之，熱即易，立效。
　　《楊炎南行方》：治吹奶疼痛不可忍。
　　用穿山甲炙黃、木通各一兩，自然銅半兩生用，三味搗羅為散，每服二錢，溫酒調下，不計時候。
　　《食醫心鏡》云：治吹奶不癢不痛，腫硬如石。
　　以青橘#7皮一兩，湯浸去穰，焙為末，非時溫酒下二錢匕。
　　治腸廱肺廱方第三十七#8
　　治卒發丹火惡毒瘡方第三十八#9
　　葛氏：大人小兒卒得惡瘡不可名識者。燒竹葉，和雞子中黃塗，差。
　　又方，取蛇床子合黃連二兩，末，粉瘡上用者，猪脂和塗，差。
　　又方，燒蛇皮，末，以猪膏和，塗之。
　　又方，煮柳葉，若皮，洗之亦可，內少鹽。此又療面上瘡。
　　又方，臘月猪膏一升，亂髮如雞子大，生鯽魚一頭，令煎，令消盡，又內雄黃、苦參末二兩，大附子一枚，末，絞令凝，以傅諸瘡，無不差。《胡洽》療瘑疽疥，大效。
　　瘡中突出惡肉者。
　　末烏梅屑傳之，又末硫黃傳上，燥#10著唾和塗之。
　　惡瘡連痂癢痛。
　　搗扁豆封，痂落即差，近方。
　　治痛癬疥漆瘡諸惡瘡方第三十九#11
　　《小品》：療瘑癬疥惡瘡方。
　　水銀、礬石、蛇床子、黃連各二兩，四物搗篩，以臘月猪膏七合，并下水銀，攪萬度，不見水銀，膏成，傅瘡，并小兒頭瘡，良。龔#12慶宣加茹一兩。療諸瘡，神驗無比。
　　姚療瘑疥。
　　目#13雄黃一兩，黃連二兩，松脂二兩，髮灰如彈丸，四物熔猪膏與松脂合，熱搗，以薄瘡上，則大良。
　　又，療惡瘡粉方。
　　水銀、黃連、胡粉熬令黃各二兩，下篩，粉瘡。瘡無汁者，唾和之。
　　小兒身中惡瘡。
　　取笋汁自澡洗，以笋殼作散，傅之效。
　　人體生惡，瘡似火自爛。
　　胡粉熬黑、黃檗、黃連分等，下篩，粉之也。
　　卒得惡瘡。
　　蒼耳、桃皮作屑，內瘡中，佳。
　　頭中惡瘡。
　　胡粉、水銀、白松脂各二兩，臘月猪膏四兩，合松脂煎，以水銀、胡粉合研，以塗上，日再。《胡洽》云：療小兒頭面瘡。又一方，加黃連二兩，亦療得禿瘡。
　　惡瘡，雄黃膏方。
　　雄黃、雌黃并末、水銀各一兩，松脂二兩，猪脂半斤，亂髮如雞子大，以上合煎，去滓，內水銀，傅瘡，日再。
　　效方，惡瘡食肉雄黃散。
　　雄黃六分，茹、礬石各二分，末瘡中，日二。
　　療瘡方，最去面上粉刺方。
　　黃連八分，糯米、赤小豆各五分，吴茱萸一分，胡粉、水銀各六分，搗黃連等，下篩，先於掌中研水銀，使極細，和藥使相入，以生麻油總稀稠得所，洗瘡拭乾，傅之，但是瘡即療，神驗不傳。
　　甘家松脂膏，療熱瘡尤嗍膿，不痂無瘢方。
　　松脂、白膠香、薰陸香各一兩，當歸、蠟各一兩半，甘草一兩，并切猪脂、羊腎脂各半合許，生地黃汁亦半合，以松脂等末，內脂膏、地黃汁中，微火煎令黃，下臘，絞去滓，塗布，貼瘡，極有驗。甘家秘不能傳，此是半劑。
　　地黃膏，療一切瘡已潰者；及炙貼之無痂，生肉去膿神秘方。
　　地黃汁一升，松脂二兩，薰陸香一兩，羊腎脂及牛酥各如雞子大，先於地黃汁煎松脂及香令消，即內羊脂、酥，并更用蠟半雞子大，一時相和，緩火煎，水盡膏成，去滓，塗帛，貼瘡，日一二易。加故绯一片，亂髮一雞子許大，療年深者，十餘日即差。生肉秘法。
　　婦人頰上瘡，差後每年又發，甘家秘方塗之，永差。
　　黃礬石二兩，燒令汁盡，胡粉一兩，水銀一兩半，搗篩，礬石、胡粉更篩，先以片許猪脂於瓷器內熟研，水銀令消盡，更加猪脂，并礬石、胡粉，和使枯稠，洗面瘡以塗上，又別熬胡粉令黃，塗膏訖，則薄此粉，數日即差。甘家用大驗。
　　療瘑瘡，但是腰脚已下名為瘑，此皆有蟲食之，蟲死即差，此方立驗。
　　醋泔澱一碗，大麻子一盞，白沙鹽末各一抄，和掩以傅瘡，乾吏傅，先溫坩爭洗，拭乾，傅一二度，即差。孔如針穴，皆蟲食，大驗。
　　效方，惡瘡三十年不愈者。
　　大黃、黃芩、黃連各一兩，為散，洗瘡净，以粉之，日三，無不差。又，黃檗分等，亦佳。
　　葛氏療白禿方。
　　殺猪即取肚，破去屎，及熱以反搨頭上，須臾，蟲出著肚，若不盡，更作，取令無蟲即休。
　　又方，末藜蘆，以臘月猪膏和塗之。五月漏蘆草，燒作灰，膏和使塗之，皆先用盥湯洗，乃傅。
　　又方，羊蹄草根，獨根者，勿見風日及婦女雞犬，以三年醋研和如泥，生布拭瘡令去，以傅之。
　　姚方，以羊肉如作脯法，炙令香，及熱以搨#14上，不過三四日，差。
　　又方，先以皂莢湯熱洗，拭乾，以少油麻塗，再三，即差。
　　附方
　　《千金方》：治遍身風癢生瘡疥。
　　以蒺藜子苗煮湯洗之，立差。
　　《千金翼方》同。
　　又方，茵陳蒿不計多少，煮濃汁洗之，立差。
　　《千金翼方》：瘡癬初生，或始痛癢。
　　以薑黃傅之，妙。
　　又方，嚼鹽塗之，妙。
　　又方，漏瘤瘡濕癬癢浸淫，日痛癢不可忍，搔之，黃水出，差後復發。
　　取羊蹄根去土，細切，搗，以大醋和，凈洗傅上，一時間，以冷水洗之，日一傅，差。若為末傅之妙。
　　《外臺秘要》：治癬瘡方。
　　取蟾蜍，燒灰，末，以猪脂和，傅之。
　　又方，治乾癬，積年生痂，搔之黃水出，每逢陰雨即癢。
　　用斑貓半兩，微炒為末，蜜調傅之。
　　又，治疥方。
　　搗羊蹄根，和猪脂塗上。或著鹽少許，佳。
　　《斗門方》：治疥癬。
　　用藜蘆，細搗為末，以生油調傅之。
　　王氏《博濟》：治疥癬滿身作瘡，不可治者。
　　何首烏、艾#15等分，以水煎令濃，於盆內洗之，甚能解痛，生肌肉。
　　《簡要濟眾》：治癬瘡久不差。
　　羊蹄根，搗絞取汁，用調膩粉少許如膏，塗傅癬上，二五遍即差。如乾，即猪脂調和傅之。
　　《鬼遺方》：治疥癬。
　　松膠香研細，約酌入少輕粉，袞令勻，凡疥癬上，先用油塗了，擦末，一日便乾，頑者三兩度。
　　《聖惠方》：治癬濕癢。
　　用楮葉半斤，細切，搗爛，傅癬上。
　　《楊氏產乳》：療瘡疥。
　　燒竹葉為末，以雞子白和之塗上，不過三四次，立差。
　　《十全方》：治疥瘡。
　　巴豆十粒，火炮過黃色，去皮膜，右順手研如麵，入酥少許，膩粉少許，同研勻，爪破，以竹篦子點藥，不得落眼裹及外腎上，如熏炙著外腎，以黃丹塗，甚妙。
　　《經驗方》：治五般瘡癬。
　　以韭根炒存性，旋搗末，以猪脂油調傅之，三度差。
　　《千金方》：療漆瘡。
　　用湯潰#16芒硝令濃，塗之，乾即易之。
　　譚氏治漆瘡。
　　漢椒湯洗之，即愈。
　　《千金翼》：治漆瘡。羊乳傅之。
　　《集驗方》：治漆瘡。
　　取蓮葉乾者一斤，水一斗，煮取五升，洗瘡上，日再，差。
　　《斗門方》：治漆咬。
　　用韭葉研傅之。《食醫心鏡》同。
　　《千金方》：主大人小兒風瘙癮，心迷悶方。
　　巴豆二兩，槌破，以水七升，煮取三升，以帛染拭之。
　　《外臺秘要》：塗風。取枳實，以醋漬令濕，火炙令熱，適寒溫，用熨上，即消。
　　《斗門方》治癮。
　　楝皮濃煎浴之。
　　《梅師方》：治一切。
　　以水煮枳殼為煎，塗之，乾即又塗之。
　　又方，以水煮芒硝塗之。
　　又，治風癮方。
　　以水煮蜂房，取二升，入芒硝，傅上，日五度，即差。
　　《聖惠方》：治風痛癮，遍身癢成瘡。用蠶沙一升，水二斗，煮取一斗二升，去滓，溫熱得所，以洗之。宜避風。
　　《千金翼》：療丹癮方。
　　酪和鹽熱煮，以摩之手下消。
　　又，主大人小兒風。
　　茱萸一升，酒五升，煮取一升，帛染拭之。
　　初虞世治皮膚風熱，遍身生癮。
　　牛蒡子、浮萍等分，以薄荷湯調下二錢，日二服。
　　《經驗後方》：治肺毒瘡如大風疾，綠雲散。
　　以桑葉好者，净洗過，熟蒸一宿後，日乾為末。水調二錢匕，服。
　　《肘後方》：治卒得浸淫瘡，轉有汁多起，心早治之，續身周匝則殺人。
　　以雞冠血傅之，差。
　　又方，療大人小兒卒得月蝕方。
　　於月望夕取兔屎，及內蝦蟆腹中，合燒為灰，末，以傅瘡上，差。
　　《集驗方》：療月蝕瘡。虎頭骨二兩，搗碎，同猪脂一升，熬成膏，黃，取塗瘡上。
　　《聖惠方》：治反花瘡。
　　用馬齒莧一斤，燒作灰，細研，猪脂調傳之。
　　又方，治諸瘡胬肉，如螘出數寸。
　　用硫黃一兩，細研，胬肉上薄塗之，即便縮。
　　《鬼遺方》：治一切瘡肉出。
　　以烏梅燒為灰，研末，傅上，惡肉立盡，極妙。
　　《簡要濟眾方》傅瘡藥。
　　黃藥子四兩，為末，以冷水調傅瘡上，乾即旋傅之。
　　《兵部手集》：治服丹石人有熱瘡，疼不可忍方。
　　用紙環圍腫處，中心填硝石令滿，匙抄水淋之，覺其不熱，疼即止。
　　治頭瘡，及諸熱瘡。先用醋少許，和水净洗去痂，再用溫水洗裛乾，百草霜，細研，入膩粉少許，生油調塗，立愈。
　　治惡瘡。唐人記其事云：江左嘗有商人左膊上有瘡如人面，亦無它苦，商人戲滴酒口中，其面亦赤色，以物食之，亦能食，食多則寬，膊內肉脹起，或不食之，則一臂痺。有善醫者，教其歷試諸藥，金石草木之類，悉試之無苦，至貝母，其瘡乃聚眉閉口，商人喜日：此藥可治也。因以小葦筒毀其口，灌之，數日成痂，遂愈，然不知何疾也。謹按：《本經》主金瘡。此豈金瘡之類歟？
　　治卒得癩皮毛變黑方第四十
　　癩病方。
　　初覺皮膚不仁，或淫淫苦癢如蟲行，或眼前見物如垂絲，或癮赤黑，此即急療，蠻夷酒，佳善。
　　療白癩。
　　苦參五斤，酒三斗，漬，飲勿絕。并取皮根，末服，效驗。
　　又方，艾千莖，濃煮，以汁漬麯作酒，常飲使醺醺。姚同。
　　姚方，大蝮蛇一枚，切勿令傷，以酒漬之，大者一斗，小者五升，以糠火溫，令下，尋取蛇一寸許，以臘月猪膏和，傅瘡，差。
　　亦療鼠廔諸惡瘡。
　　苦參二斤，露蜂房二兩，麯二斤，水三斗，漬藥二宿，去滓，黍米二升，釀熟，稍飲，日三。一方加謂皮，更佳。
　　附方
　　《聖惠方》：治大風疾，骨肉疽敗，百節疼酸，眉鬢墮落，身體習習癢痛。
　　以馬先蒿，細剉，炒為未，每空心及晚食前溫酒調下二錢匕。
　　又方，治大風疾，令眉鬢再生。
　　用側柏葉，九蒸九曝，搗羅為末，煉蜜和丸，如梧桐子大，日三服夜一服，熟水下五丸十丸，百日即生。
　　又方，治大風，頭面髭髮脫落。
　　以桑柴灰，熱湯淋取汁洗面，以大豆水研取漿，解澤灰，味彌佳，次用熟水入綠豆，去皮取净，不過十度，良，二日一沐頭，一日一洗面。
　　又方，治白癩。
　　用馬鞭草不限多少，為末，每服食前用荊芥薄荷湯調下一錢匕。
　　《食療》：治癩。
　　可取白蜜一斤，生薑二斤，搗取汁，先稱同鐺，令知斤兩，即下蜜於鐺中，消之，又秤五斤兩，下薑汁於蜜中，微火煎，令薑汁盡，秤蜜斤兩，在即休，藥已成矣。患三十年癩者，平旦服棗許大一丸#17，一日三服，酒飲任下。忌生冷醋滑臭物。功用甚多，活人眾矣，不能一一具之。
　　《外臺秘要》：治惡風疾。
　　松脂，煉，投冷水中二十次，蜜丸服二兩，飢即服之，日三，鼻柱斷離者三百日差。斷鹽及房室。
　　《抱朴子》云：
　　趙瞿病癩，歷年醫不差，家乃賫粮奔送於山穴中，瞿自怨不幸，悲嘆涕泣。經月，有仙人經穴見之，哀之，具問其詳。瞿知其異人也，叩頭自陳乞命，於是仙人取囊中藥賜之，教其服。百余日，瘡愈，顏色悅，肌膚潤。仙人再過視之，瞿謝活命之恩，乞遺其方，仙人曰：此是松脂，彼中極多，汝可煉服之，長服身轉輕，力百倍，登危涉險，終日不困，年百歲，齒不墮，髮不白，夜外常見有光，大如鏡。
　　《感應神仙傳》云：崔言者，職隸左親騎軍，一日一得疾，雙眼昏，咫尺不辨人物，眉髮自落，鼻梁崩倒，肌膚有瘡如癬，皆謂惡疾，勢不可救。因為洋州駱谷子，歸寨使遇一道流，自谷中出，不言名姓，授其方曰：
　　皂角刺一二斤，為灰，蒸久曬，研為末，食上濃煎大黃湯，調一錢匕服一旬，鬢髮再生，肌膚悅潤，愈，眼目倍常明。得此方後，卻入山不知所之。
　　《朝野會載》云：
　　商州有人患大風，家人惡之，山中為起茅屋，有烏蛇墜酒罌中，病人不知，飲酒漸差，罌底尚有蛇骨，方知其由也。用道謹按：李肇國史補云：李舟之弟患風，或說蛇酒治風，乃求黑蛇，生置瓮中，醞以麯蘗，數日蛇聲不絕，及熟，香氣酷烈，引滿而飲之，斯須悉化為水，唯毛髮存焉。會載之說，恐不可輕用。
　　治卒得蟲鼠諸瘻方第四十一後有瘰癧
　　姚云：凡有腫，皆有相主，患者宜檢本方。多發頭兩邊，累累有核。
　　姚方，鼠瘻腫核痛，未成膿方。以柏葉傅著腫上，熬鹽著葉上，熨令熱氣下，即消。
　　葛氏，卒得鼠瘻，有瘰癧未發瘡而速熱者，速療方。
　　搗烏雞足，若車前草，傅之。
　　若已有核，膿血出者。
　　以熱牛屎塗之，日三。
　　又方，取白鮮皮，煮服一升，當吐鼠子。
　　又方，取猫狸一物，料理作羹如食法，空心進之，鼠子死出。又，當生吞，其功彌效。
　　又方，取鼠中者一枚，亂髮如雞子大，以三歲臘月猪脂煎之，令鼠骨肉及髮消盡，半塗之，半酒服，鼠從瘡中出。姚云：秘不傳之法
　　劉涓子鼠瘻方。
　　以龜殼、甘草炙、桂心、雄黃、乾薑、狸骨炙，六物分等、搗，下蜜和，內瘡中，無不差。先灸作瘡，後與藥良。
　　又方，柞木皮五升，以酒一斗，合煎，熟出皮，煎汁令得二升，服之盡，有宿肉出，愈。
　　又，瘻瘡坐肉膏。
　　楝樹白皮、鼠肉、當歸各二兩，薤白三兩，生地黃五兩，臘月猪脂三升，煎膏成，傅之，孔上令生肉。
　　葛氏，若瘡多而孔小，是蟻瘻，方：
　　燒鱣鯉甲，猪膏和傅。
　　又方，燒蜘蛛二七枚，傳良。
　　又，瘻方。
　　煎桃葉、枝作煎，净洗瘡了，內孔中，大驗方。
　　葛氏，若著口裏。
　　東行楝根，細剉，水煮，取清汁含之，數吐，勿嚥。
　　肉瘻方。槐白皮搗丸，綿裹內下部中，傅，效。
　　鼠瘻方。
　　石南、生地黃、雌黃、茯苓、黃連各二兩，為散，傅瘡上，日再。
　　又方，礬石三分，燒，斑猫一分，炙，去頭足，搗下，用醋和，服半匕，須臾瘻蟲從小便中出。《刪繁方》。
　　附方
　　《肘後方》：治風瘻。
　　露蜂房一枚，炙令黃赤色，為末，每用一錢，臘月猪脂勻調，傅瘡上。
　　《千金方》：治鼠瘻。
　　以雞子一枚，米下熬半日，取出黃，熬令黑，先拭瘡上汁，令乾，以藥內瘡孔中，三度即差。
　　《千金翼》：治蟻瘻。
　　取鯪鯉甲二七枚，末，猪膏和傅之。
　　《聖惠方》：治螻蛄瘻。
　　用槲葉燒灰，細研，以泔別浸槲葉，取洗瘡，拭之，內少許灰於瘡中。
　　又方，治一切瘻。
　　煉成松脂，末，填瘡孔令滿，日三四度用之。
　　治卒陰腫痛頹卵方第四十二
　　葛氏，男子陰卒腫痛方。
　　灸足大指第二節下橫文理正中央，五壯佳。姚云：足大指本，三壯。
　　又方，桃核中仁，熬，末，酒服如彈丸。姚云不過三。
　　又#18方，竈中黃土，末，以雞子黃和，傅之。蛇床子末，和雞子黃傅之，亦良。
　　又方，搗蕪菁根，若馬鞭草，傅并良。姚同。
　　又方，雞翮六枚，燒，并蛇床子末分等，合服，少隨卵左右傅卵，佳。姚方無蛇床子。
　　小兒陰疝，發時腫痛。
　　依仙翁前灸法，隨左右灸，差。
　　隨痛如刺方。
　　但服生夜干汁取下，亦可服丸藥下之，云作走馬湯，亦在尸注中有。
　　陰丸卒縮入腹，急痛欲死，名陰疝。狼毒四兩，防風二兩，附子三兩，燒，蜜丸，服三丸，如桐子大，日夜三度。
　　陰莖中卒痛不可忍。
　　雄黃、礬石各二兩，甘草一尺，五升，煮取二升，漬。姚云：療大如斗者。
　　葛氏，男子陰瘡損爛。
　　煮黃檗洗之。又，白蜜塗之。
　　又方，黃連、黃檗分等，末之，煮取肥猪肉汁，漬瘡訖，粉之。姚方，蜜煎甘草末，塗之，比者見有陰頭腫，項下瘡欲斷者，猪肉汁漬。依姚方，即神效。
　　陰蝕欲盡者。
　　蝦蟆、兔矢分等，末，勃瘡上。
　　陰癢汁出。
　　嚼生大豆黃，塗之。亦療尿灰瘡。
　　姚療陰癢生瘡。
　　嚼胡麻，塗之。
　　葛療陰囊下濕癢皮剝。
　　烏梅十四枚，錢四十文，三指撮鹽，苦酒一升，於銅器內總漬九日，日洗之。又，煮槐皮，若黃檗汁及香葉汁，并良。
　　療人陰生瘡，膿出臼方。
　　高昌白礬一小兩，搗細，麻人等分，研，煉猪脂一合，於瓷器中和攪如膏。然後取槐白皮切，作湯，以洗瘡，拭令乾，即取膏塗上，然後以楸葉帖上，不過三。
　　又，陰瘡有二種。
　　一者作臼膿出，曰陰蝕瘡。二者但亦作瘡，名為熱瘡。若是熱，即取黃檗一兩，黃芩一兩，切，作湯洗之，仍取黃連、黃檗，作末傅之。
　　女子陰瘡。
　　末硫黃，傅上。姚同。又，燒杏仁，搗，塗之。
　　又方，末雄黃、礬石各二分，麝香半分，搗，傅。姚同。
　　若陰中痛。
　　礬石二分，熬，大黃一分，甘草半分，末，綿裹如棗以導之，取差。
　　若有息肉突出。
　　以苦酒三升，漬烏喙五枚三日，以洗之，日夜三四度。
　　若苦癢搔之痛悶。
　　取猪肝炙熱，內陰中，當有蟲著肝。
　　小兒禿方。
　　取白頭翁根，搗，傅一宿，或作瘡二十日，愈。
　　灸頹。
　　但灸其上。又，灸莖上。又，灸白小腹脉上，及灸脚大指三中，灸一壯。又，灸小指頭，隨頹左右著灸。
　　姚氏方。
　　楊柳枝如足大指大，長三尺，二十枚，水煮令極熱，以故紙及氈掩腫處，取熱柳枝，更取拄之，如此取得差，止。
　　又，卵頹。
　　熟搗桃仁，傅之。亦療婦人陰腫，燥即易之。
　　《小品》牡丹散　療頹偏大氣脹方。
　　牡丹、防風、桂心、豉熬、鐵精分等，合搗下，服方寸匕，小兒一刀圭，二十日愈，大良。嬰兒以乳汁和，如大豆，與之。
　　不用藥法，療頹必差方。
　　令病人自把糯米餅子一枚，并皂莢刺一百個，就百姓間坐社處，先將皂莢刺分合社人、社官，三老已下各付一針，即出餅子示人，從頭至尾，皆言從社官已下，乞針捶，社人問云：捶何物？病人云：捶人魁。周匝總遍訖，針并插盡，即時餅却到家，收掌於一處，餅乾，頹不覺自散，永差，極神效。
　　附方
　　《千金方》：有人陰冷，慚漸冷氣入，陰囊腫滿恐死，日夜疼悶不得眠。
　　取生椒，擇之令諍，以布帛裹著丸囊，令厚半寸，須臾熱氣大通，日再易之，取消，差。
　　又，《外臺秘要方》：煮大薊根汁，服之立差。
　　《梅師方》：治卒外腎偏腫疼痛。
　　大黃末，和醋塗之，乾即易之。
　　又方，桂心末，和水調方寸匕，塗之。
　　又方，治卒外腎偏疼。
　　皂莢和皮為末，水調傅之，良。
　　初虞世方，治水□偏大，上下不定，疼痛。
　　牡蠣不限多少，鹽泥固濟，炭三斤，煅令火盡，冷，取二兩，乾薑一兩，炮，右為細末，用冷水調，稀稠得所，塗病處，小便利即愈。
　　《經驗方》：治丈夫本藏氣傷，膀胱連小腸等氣。
　　金鈴子一百個，溫湯浸過，去皮，巴豆二百個，槌微破，麩二升，同於銅鍋內炒，金鈴子赤熟為度，放冷，取出去核，為末，每服三錢，非時熱酒、醋湯調并得。其麩、巴豆不用也。
　　《外臺秘要》：治膀胱氣急，宜下氣。
　　蕪荑，搗，和食鹽末，二物等分，以綿裹如棗大，內下部，或下水惡汁，并下氣，佳。
　　又，治陰下濕。昊茱萸一升，水三升，煮三沸，去滓，洗，癢差。
　　又，治陰頭生瘡。以蜜煎甘草，塗之，差。
　　《千金方》：治丈夫陰頭廱，師所不能治。
　　烏賊魚骨末，粉傅之，良。
　　又，《千金翼方》：鱉甲一枚，燒令末，以雞子白和傅之，良。
　　葛仙翁肘複備急方卷五竟
　　#1上：疑當作一『土』。
　　#2酒：原作『各』，據萬曆本改。
　　#3又：原作門『人』，據萬曆本改。
　　#4黃：原作門『莖』，據上下文義及萬曆本改。
　　#5外：原作『師』，據萬曆本改。
　　#6同：原作『曰』，據萬曆本改。
　　#7橘：原作『揭』，據萬曆本改。
　　#8此篇僅有標題而無正文。
　　#9此篇有文無標題，此標題據目錄加。
　　#10燥：原作『澡』，據萬曆本改。
　　#11此篇有文無標題，標題據目錄加。
　　#12龔：原作『襲』，據文義改。
　　#13目：萬曆本無此字，疑為衍文。
　　#14榻：疑當作『搨』。
　　#15艾：原作『及』，據萬曆本改。
　　#16潰：疑當作『漬』。
　　#17丸：原作『九』，據萬曆本改。
　　#18又：原脫，據萬曆本補。
　　葛仙翁肘後備急方卷之六
　　治目赤痛暗昧刺諸病方第四十三
　　華佗禁方。
　　令病人自用手兩指擘所患眼，垂空咒之曰：疋疋，屋舍狹窄，不容宿客。即出也。
　　傷寒方末，亦有眼方。姚方，目中冷泪出，毗赤癢，乳汁煎方。
　　黃連三分，蕤仁二分，乾薑四分，以乳汁一升，漬一宿，微火煎取三合，去滓，取米大傅眦。
　　睛為所傷損破方。
　　牛旋，日二點，避風。黑睛破，亦差。
　　附方
　　《范汪方》：主目中泪出，不得開，即刺痛方。
　　以鹽如大豆許，內目中，習習去鹽，以冷水數洗目，差。
　　《博濟方》：治風毒上攻，眼腫癢澀，痛不可忍者，或上下瞼毗赤爛，浮翳瘀肉侵睛，神效驅風散。五倍子一兩，蔓荊子一兩半，同杵末，每服二錢，水二盞，銅石器內煎及一盞，澄滓，熱淋洗，留滓二服，又依前煎淋洗，大能明眼目，去澀癢。
　　《簡要濟眾》：治肝虛目睛疼，冷相不止，筋脉痛，及眼羞明怕日，補肝散。
　　夏枯草半兩，香附子一兩，共為末，每服一錢，臘茶調下，無時。
　　《聖惠方》：治眼癢急赤澀，用犬膽汁注目中。
　　又方，治風赤眼。
　　以地龍十條，炙乾，為末，夜卧以冷茶調下二錢匕。
　　又方，治傷寒熱毒氣攻眼，生白翳。
　　用烏賊魚骨二兩，不用大皮，杵末，入龍腦少許，更研令細，日三四度，取少許點之。
　　又方，治久患內障眼。
　　車前子、乾地黃、麥門冬等分，為末，蜜丸，如梧桐子大，服屢效。
　　治目方，用黃連多矣，而羊肝丸尤奇異。
　　取黃連末一大兩，白羊子肝一具，去膜，同於砂盆內研，令極細，眾手捻為丸，如梧桐子，每食以暖漿水吞二七枚，連作五劑，差。但是諸眼目疾，及障翳青盲，皆主之。禁食猪肉及冷水。劉禹錫云：有崔承元者，因官治一死罪囚出活之，因後數年，以病自致死。一旦崔為內障所苦，喪明，逾年後，半夜嘆息獨坐時，聞階除間悉窣之聲，崔問為誰，曰：是昔所蒙活者囚，今故報恩至此。遂以此方告訖而沒。崔依此合服，不數月眼復明。因傳此方於世。
　　又方，今醫家洗眼湯。
　　以當歸、芍藥、黃連等分停，細，以雪水或甜#1水煎濃汁，乘熱洗，冷即再溫洗，甚益眼目。但是風毒，赤目花翳等，皆可用之。其說云：凡眼目之病，皆以血脉凝滯使然，故以行血藥合黃連治之，血得熱即行，故乘熱洗之，用者無不神效。
　　又方，治雀目不計時月。用蒼术二兩，搗羅為散，每服一錢，不計時候。以好羊子肝一個，用竹刀子批破，糝藥在內，麻繩纏定，以粟米泔一大盞，煮熟為度，患人先薰眼，藥氣絕，即吃之。《簡要濟眾》治小兒雀目。
　　《梅師方》：治目暗黃昏不見物者。
　　以青羊肝切，淡醋食之。煮亦佳。
　　又方，治眼睛無故突一二寸者。
　　以新汲水灌漬睛中，數易水，睛自入。
　　《崔元亮海上方》著此三名，一名西國草，一名畢楞伽，一名覆盆子。治眼暗不見物，冷泪#2浸淫不止，及青盲，天行目暗等，取西國草，日暴乾，搗令極爛，薄綿裹之，以飲男乳汁中浸，如人行八九里久，用點目中，即仰臥，不過三四日，視物如少年。禁酒、油、麵。
　　《千金方》：點小兒黑花眼翳澀痛。
　　用貝齒一兩，燒作灰，研如緬，入少龍腦，點之，妙。又方，常服明目洞視。胡麻一石，蒸之三十遍，末，酒服，每日一升。又方，古方明目黑髮，槐子於牛膽中漬，陰乾百日，食後吞一枚，十日身輕，三十日白髮黑，百日內通神。
　　孫真人《食忌》：主眼有翳。
　　取芒消一大兩，置銅器中，急火上煉之，放冷後，以生絹細羅，點眼角中，每夜欲卧時一度點，妙。
　　《經驗方》：退翳明目，白龍散。
　　馬牙消光净者，用厚紙裹，令按實，安在懷內著肉處，養一百二十日，取出，研如粉，入少龍腦，同研細，不計年歲深遠，眼內生翳膜，漸慚昏暗，遠視不明，但瞳人不破散，并醫得。每點用藥末兩米許，點目中。
　　又方，治內外障眼。
　　蒼术四兩，米泔浸七日，逐日換水後，刮去黑皮，細切，入青鹽一兩，同炒，黃色為度，去鹽不用。木賊二兩，以童子小便浸一宿，水淘，焙乾。同搗為末，每日不計時候，但飲食蔬菜內調下一錢匕服，甚驗。
　　《經驗後方》：治虛勞眼暗。釆三月蔓菁花，陰乾，為末，以井花水每空心調下二錢匕，久服長生，可讀夜書。
　　《外臺秘要》：主目翳及努肉。
　　用礬石最白者，內一黍米大於翳上及努肉上，即冷泪出，綿拭之，令惡汁盡，其疾日日臧，翳自消薄，便差。
　　礬石須真白好者，方可使用。
　　又，補肝散　　治三十年失明。
　　蒺藜子，七月七日收，陰乾，搗散，食後水服方寸匕。
　　又，療盲。
　　猪膽一枚，微火上煎之可丸，如黍米大，內眼中，食頃，良。
　　又方，治翳如重者。
　　取猪膽白皮，曝乾，合作小繩子如粗釵股大小，燒作灰，待冷，便以灰點翳上，不過三五度即差。
　　又方，輕身益氣明目。
　　蕪菁子一升，水九升，煮令汁盡，日乾，如此三度，搗末，水服方寸匕，日三。
　　《斗門方》：治火眼。用艾，燒令烟起，以碗蓋之，候烟上碗成煤，取下，用溫水調化，洗火眼，即差。更入黃連，甚妙。
　　《廣利方》：治眼築損努肉出。
　　生杏仁七枚，去皮，細嚼，吐於掌中，及熱以綿裹箸頭，將點努肉上，不過四五度，差。
　　《藥性論》云：空心用鹽揩齒，少時吐水中洗眼，夜見小字，良。
　　顧含養嫂失明。
　　含嘗藥視膳，不冠不食，嫂目疾，須用蚺蛇膽，含計盡求不得，有一童子，以一合授含，含開乃蚺蛇膽也，童子出門，化為青烏而去，嫂目遂差。
　　治卒耳聾諸病方第四十七#3
　　葛氏，耳卒聾。
　　取鼠膽，內耳內，不過三，愈。有人云：側外瀝一膽盡，須臾膽汁從下邊出，初出益聾，半日頃，乃差。治三十年老聾。
　　又方，巴豆十四枚，搗，鵝脂半兩，火熔，內巴豆，和取如小豆，綿裹內耳中，差，日一易。姚云：差三十年聾。
　　若卒得風，覺耳中怳怳者。
　　急取鹽七升，甑蒸使熱，以耳枕鹽上，冷復易。亦療耳卒疼痛，蒸熨。
　　又方，栝簍根削令可入耳，以臘月猪脂煎三沸，出塞耳，每日作，三七日即愈。
　　姚氏，耳痛有汁出方。
　　熬杏仁令亦黑，搗如膏，以綿裹塞耳，日三易，三日即愈。
　　聤耳，耳中痛，膿血出方。
　　月下灰吹滿耳，令深入無苦，即自出。
　　耳聾，菖蒲根丸。
　　菖蒲根一寸，巴豆一粒，去皮心，二物合搗，篩，分作七丸，綿裹，卧即塞，夜易之，十日立愈，黃汁立差。
　　耳中膿血出方。
　　細附子末，以葱涕和，灌耳中，良。單蔥涕亦佳，側耳令入耳。
　　耳中常鳴方。
　　生地黃切，以塞耳，日十數易。
　　《小品》療聤耳，出膿汁散方。礬石二兩，燒，黃連一兩，烏賊魚骨一兩，三物為散，即如棗核大，綿裹塞耳，日再易，更加龍骨。
　　耳聾，巴豆丸。
　　巴豆一枚，去心皮，班猫一枚，去翅足，二物合搗，篩，綿裹塞耳中，再易，甚驗。云此來所用則良。
　　又方，磁石、菖蒲、通草、熏陸香、杏仁、萆麻、松脂，搗篩，為末，分等，蠟及鵝脂和硬，和為丸，稍長，用釵子穿心為孔，先去耳塞，然後內於藥，日再，初著癢，及作聲月餘總差。殿中侯監效。
　　耳卒痛。
　　蒸鹽熨之。
　　痛不可忍求死者。
　　菖蒲、附子各一分，末，和烏麻油煉，點耳中，則立止。
　　聤耳膿血出。車轄脂塞耳中，膿血出盡，愈。
　　附方
　　《肘後方》：療耳卒腫出膿水方。
　　礬石燒，末，以筆管吹耳內，日三四度，或以綿裹塞耳中，立差。
　　《經驗方》：治底耳方。
　　用桑螵蛸一個，慢火炙，及八分熟，存性，細研，入麝香一字，為末，糝在耳內，每用半字，如神效。如有膿，先用綿包子捻去，次後糝藥末入耳內。
　　又方，治耳卒聾。
　　巴豆一粒，臘裹，針刺令通透，用塞耳中。
　　《梅師方》：治耳久聾。
　　松脂三兩，煉，巴豆一兩，相和，熟搗可丸，通過以薄綿裹，內耳孔中塞之，日一度易。
　　《聖惠方》：治腎氣虛損耳聾。
　　用鹿腎一對，去脂膜切，於豉汁中，入粳米二合，和煮粥，入五味之法，調和，空腹令之作羹及酒并得。
　　《杜壬方》：治耳聾，因腎虛所致，十年內一服愈。
　　蝎至小者四十九枚，生薑如竭大四十九片，二物銅器內炒，至生薑乾為度，為末，都作一服，初夜溫酒下，至二更盡，盡量飲酒；至醉不妨，次日耳中如笙簧，即效。
　　《勝金方》：治耳聾，立效。
　　以乾地龍，入鹽，貯在葱尾內，為水，點之。
　　《千金方》：治耳聾。
　　以雄黃、硫黃等分，為末，綿裹，塞耳中。
　　又方，酒三升，漬牡荊子一升，碎之，浸七日，去滓，任性服盡，三十年聾差。
　　又方，以醇酢微火煎附子，削令尖，塞耳，效。
　　《外臺秘要》治聾。
　　芥子搗碎，以人乳調和，綿裹塞耳，差。
　　《楊氏產乳方》：療耳嗚無晝夜。
　　烏頭燒作灰、菖蒲，等分為末，綿裹，塞耳中，日再用，效。
　　治耳為百蟲雜物所人方第四十八
　　葛氏，百蟲入耳。
　　以好酒灌之，起行自出。
　　又方，閉氣，令人以蘆吹一耳。
　　又方，以桃葉塞兩耳，立出。
　　蜈蚣入耳。
　　以樹葉裹鹽灰令熱，以掩耳，冷復易，立出。
　　岫蜓入耳。
　　熬胡麻，以葛囊貯，枕之，蟲聞香則自出。
　　蟻入耳。
　　炙猪脂、香物，安耳孔邊，即自出。
　　神效方，岫蜓入耳。
　　以牛酪灌滿耳，蛐蜓即出，出當半銷。若入腹中，空腹食好酪一二升，即化為黃水而出。不盡，更作服，手用神驗無比，此方是近得。
　　又方，小雞一隻，去毛足，以油煎令黃，著穿作孔，枕之。
　　又方，取蚯蚓內葱葉中，并化為水，滴入耳中，蛐蜓亦化為水矣。
　　附方
　　《勝金方》：主百蟲入耳不出。
　　以雞冠血滴入耳內，即出。
　　又，《千金方》：搗韭汁，灌耳中，差。
　　又方，治耳中有物不可出。
　　以麻繩剪令頭散，傅好膠，著耳中物上枯之，令相著，徐徐引之令出。
　　又，《梅師方》：取車釭脂，塗耳孔中，自出。
　　《續十全方》：治蟲入耳。
　　秦椒末一錢，醋半盞浸良久，少少灌耳，蟲自出。
　　《外臺秘要》：《肘後》治蟻入耳。
　　燒鯪鯉甲，末，以水調，灌之，即出。
　　劉禹錫《傳信方》：治蛐蜓入耳。
　　以麻油作煎餅枕卧，須臾岫蜓自出而差。李元淳尚書在河陽日，岫蜓入耳，無計可為。半月後，腦中洪洪有聲，腦悶不可徹#4，至以頭自#5擊門柱。奏疾狀危極，因發御藥以療之，無差者，為受苦不念生存，忽有人獻此方乃愈。
　　《兵部手集》：治岫蜓入耳。
　　小蒜汁理一切蟲入耳，皆同。
　　錢相公《篋中方》：治百節岫蜓并蟻入耳。
　　以苦醋注之，起行即出。
　　《聖惠方》：治飛蛾入耳。
　　醬汁灌入耳，即出。又，擊銅器於耳傍。
　　《經驗方》：治水入耳。
　　以薄荷汁點，立效。
　　治卒食噎不下方第四十九
　　葛氏方，取少蜜含之，即立下。
　　又方，取老牛涎沫，如棗核大，置水中飲之，終身不復患噎也。
　　附方
　　《外臺秘要》：治噎。
　　羚羊角屑一物，多少自在，末之，飲服方寸匕。亦可以角摩噎上，良。
　　《食醫心鏡》：治卒食噎。
　　以陳皮一兩，湯浸去穰，焙，為末，以水一大盞，煎取半盞，熱服。
　　《聖惠方》：治膈氣，咽喉噎塞，飲食不下。用碓觜上細糠，蜜丸彈子大，非時含一丸，嚥津。
　　《廣五行記》云：永#6徽中，絳州僧病噎不下食，告弟子：吾死之後，便可開吾胸喉，視有何物。言終而卒。弟子依言，而開視胸中，得一物，形似魚，而有兩頭，遍體是肉鱗，弟子置器中，跳躍不止，戲以諸味，皆隨化盡。時夏中，藍多作澱，有一僧以澱置器中，此蟲遂繞器中走，須臾化為水。
　　治卒諸雜物經不下方第五十
　　食諸魚骨鯁。以魚骨於頭上，立即愈。下云謦咳，即出。
　　又方，小嚼薤白，令柔，以繩繫中，持繩端，吞薤到鯁處，引之，鯁當隨出。
　　療骨鯁。
　　仍取所餘者骨，左右手反覆擲背後，立出。
　　雜物鯁方。
　　解衣帶，目窺下部，不下即出。又方，好蜜，以匕抄，稍稍嚥之，令下。
　　魚骨鯁在喉中，眾法不能去者方。
　　取飴糖，丸如雞子黃大，吞之，不去又吞，以漸大作丸，用得效。
　　附方
　　《斗門方》：治骨鯁。
　　用鹿角為末，含津嚥下，妙。
　　《外臺秘要》：療鯁。
　　取虎骨為末，水服方寸匕。
　　又方，螻蛄腦一物，吞。亦治刺不出，傅之，刺即出。
　　又方，口稱鸕鷀，則下。
　　又，《古今錄驗》：療魚鯁骨橫喉中，六七日不出，取鯉魚鱗皮，合燒作屑，以水服之，則出，未出更服。
　　《勝金方》：治小兒大人一切骨鯁，或竹木簽刺喉中不下方。
　　於臘月中取鱖魚膽，懸北檐下，令乾。每魚鯁，即取一皂子許，以酒煎化，溫溫呷，若得逆，便吐，骨即隨頑涎出。若未吐，更吃溫酒，但以吐為妙。酒即隨性量力也，若未出，更煎一塊子，無不出者。此藥但是鯁物在藏腑中，日久痛，黃瘦甚者，服之皆出。若卒求鱖魚不得，蠡魚、魷魚、鯽魚俱可，臘月收之，甚佳。
　　孟詵云：人患卒瘂。
　　取杏仁三分，去皮尖，熬，別杵，桂一分，和如泥，取李核，用綿裹含，細細嚥之，日五夜三。
　　治卒誤吞諸物及患方第五十
　　葛氏，誤吞釵方。取薤曝令萎，煮使熟，勿切，食一大束，釵即隨出。生麥菜若節縷，皆可用。
　　誤吞釘及箭、金針、錢鐵等物方。
　　多食肥羊脂、諸般肥肉等，自裹之，必得出。
　　吞諸珠噹鐵而鯁方。
　　燒弩銅令赤，內水中，飲其汁，立愈。
　　誤吞錢。
　　燒火炭末，服方寸匕，即出。《小品》同。
　　又方，服蜜三升，即出。
　　姚氏，食中吞髮，繞喉不出方。
　　取梳頭髮，燒作灰，服一錢匕。
　　吞環若指彄彊。
　　燒鵝羽數枚，末，飲之
　　吞錢。
　　臘月米餳，頓服半升。
　　又方，濃煎艾汁服，效。
　　附方
　　《聖惠方》：治誤吞銀環子、釵子。
　　以水銀半兩服之，再服，即出。
　　又方，治小兒誤吞針。
　　用磁石如棗核大，磨令光，鑽作竅，絲穿，令含，針自出。
　　又方，治小兒誤吞銅鐵物，在咽喉內不下。
　　用南燭根，燒，細研，熟水調一錢，下之。
　　鐵相公《篋中方》：療誤吞錢。
　　以磁石棗許大一塊，含之，立出。
　　又方，取艾蒿一把，細剉，用水五升，煎取一升，頓服，便下。
　　又《外臺秘要》：
　　取飴糖一斤，漸漸盡食之，環及釵便出。
　　又《楊氏產乳》：
　　耳頭一把，以水一升，浸水中，十餘度飲水，愈。
　　《孫用和方》：治誤吞金銀或錢，在腹內不下方。
　　石灰一杏核大，硫黃一皂子大，同研為末，酒調下，不計時候。
　　姚氏方，治食中誤吞髮，繞喉不出。
　　取己頭亂髮，燒作灰，服一錢匕，水調。
　　陳藏器云：
　　故鋸無毒，主誤吞竹木入喉咽，出入不得者，燒令赤，漬酒中，及熱飲，并得。
　　治面庖變禿身臭心惛鄙醜方第十二
　　葛氏療年少氣充，面生庖瘡。
　　胡粉、水銀、臘月猪脂，和熟研，令水銀消散，向暝以粉面，曉拭去，勿水洗，至暝又塗之，三度即差。姚方同。
　　又方，塗麋脂，即差。
　　又方，三歲苦酒，漬雞子三宿，軟取白，以塗上。
　　隱居效方，庖瘡方。
　　黃連、牡蠣各二兩，二物搗篩，和水作泥，封瘡上，濃汁粉之，神驗。
　　冬葵散。
　　冬葵子、柏子仁、狹苓、瓜瓣各一兩，四物為散，食後服方寸匕，日三，酒下之。
　　療面及鼻酒齄方。
　　真珠、胡粉、水銀分等，猪脂和塗。又，鸕鷀矢和臘月猪脂塗，亦大驗，神效。
　　面多□□，或似雀卵色者。
　　苦酒煮术，常以拭面，稍稍自去。
　　又方，新生雞子一枚，穿去其黃，以朱末一兩，內中漆固。別方云：蠟塞以雞伏著例，出取塗面，立去而白。又別方，出西王母枕中，陳朝張貴妃常用膏方，雞子一枚，丹砂二兩，末之，仍云安白雞腹下伏之，餘同。雞子令面皮急而光滑，丹砂發紅色，不過五度傅面，面白如玉，光潤照人，大佳。
　　卒病餘面如米粉傅者。
　　熬礬石，酒和塗之，姚云不過三度。
　　又方，白蘞二分，杏人半分，雞矢白一分，搗下，以蜜和之，雜水以拭面，良。
　　療人頭面患癧瘍方。
　　雄黃、硫黃、礬石，末，猪脂和塗之。
　　又方，取生樹木孔中蚛汁拭之，末桂，和傅上，日再三。
　　又方，蛇蛻皮，熟以磨之，數百度，令熱，乃棄草中，勿顧。
　　療人面體黎黑，膚色麤#7陋，皮厚狀醜。
　　細搗羖羊脛骨，雞子白和，傅面，乾，以白粱米坩汁洗之，三日如素，神效。又方，蕪菁子二兩，杏仁一兩，并搗，破栝萋去子，囊猪胰五具，淳酒和，夜傅之，寒月以為手面膏。別方云：
　　老者少，黑者白。亦可加土瓜根一兩，大棗七枚，日漸白悅。姚方，猪胰五具。神驗。
　　隱居《效驗方》：面黑令白去黯方。
　　烏賊魚骨、細辛、枯簍、乾薑、椒各二兩，五物切，以苦酒漬三日，以成煉牛髓二斤，煎之，苦酒氣盡，藥成，以粉面，醜人特異鮮好，神妙方。
　　又，令面白如玉色方。
　　羊脂、狗脂各一升，白芷半升，甘草七尺，半夏半兩，烏喙十四枚，合煎，以白器成，塗面二十日即變，兄弟不相識，何況餘人乎？
　　《傳效方》：療化面方。
　　真珠屑、光明砂，并別熟研，冬瓜陳人各二兩，亦研，水銀四兩，以四五重帛練袋子貯之，銅鐺中，醋漿微火煮之一宿一日，堪用，取水銀和面脂，熟研使消，乃合珠屑、砂并瓜子末，更合調，然後傅面。
　　又，療人面無光潤，黑□及皺，常傅面脂方。
　　細辛、萎蕤、黃耆、薯蕷、白附子、辛夷、芎藭、白芷各一兩，括簍、木蘭皮各一分，成煉猪脂二升，十一物切之，以綿裹，用少酒漬之一宿，內猪脂煎之，七上七下，別出一片白芷，內煎，候白芷黃色成，去滓，絞，用汁以傅面，千金不傳。此膏亦療金瘡并吐血。
　　療人□，令人面皮薄如蕣華方。
　　鹿角尖，取實白處，於平石上以磨之，稍濃取一大合，乾薑一大兩，搗，密絹篩，和鹿角汁，攪使調勻，每夜先以暖漿水洗面，軟帛拭之，以白蜜塗面，以手拍，使蜜盡，手指不粘為盡，然後塗藥，平旦還以暖漿水洗，二三七日，顏色驚人。塗藥不見風日，慎之。
　　又，面上暴生□方。
　　生杏仁去皮，搗，以雞子白和，如煎餅麵，入夜洗面，乾，塗之，旦以水洗之，立愈。姚方云：經宿拭去。
　　面上礨子化面并療，仍得光潤皮急方。
　　土瓜根搗篩，以漿水和，令調勻，入夜漿水以洗面，塗藥，旦復洗之，百日光華射人，夫妻不相識。
　　葛氏服藥取白方。
　　取三樹桃花，陰乾，末之，食前服方寸匕，日三。姚云：并細腰身。
　　又方，白瓜子中仁五分，白楊皮二分，桃花四分，搗末，食後服方寸匕，日三。欲白，加瓜子。欲赤，加桃花。三十日面白，五十日手足俱白。又一方有橘皮三分，無楊皮。
　　又方，汝#8 苑三分，鉛丹一分，末，以醋漿服一刀圭，日三服，十日大便黑，十八十九日如漆，二十一日全白，便止，過此太白，其年過三十，難復療。服藥忌五辛。
　　又方，朱丹五兩，桃花三兩，末，井朝水服方寸匕，日三服，十日知，二十日太白，小便當出黑汁。又方，白松脂十分，乾地黃九分，乾漆五分，熬，附子一分炮，桂心二分，搗下篩，蜜丸，服十丸，日三，諸蟲悉出，便肥白。
　　又方，乾薑、桂、甘草分等，末之，且以生雞子一枚，內一升酒中，攪溫以服方寸匕，十日知，一月白光潤。
　　又方，去黑。
　　羊#9 膽、猪胰、細辛等分，煎三沸，塗面咽#10 ，旦醋漿洗之。
　　又方，茯苓、白石脂分等，蜜和塗之，日三度
　　服一種藥#11 ，一月即得肥白方。
　　大豆黃炒，舂如作醬滓，取純黃一大升，搗篩，煉猪脂和令熟，丸，酒服二十丸，日再，漸加至三四十丸，服盡五升，不出一月，即大能食，肥白，試用之。
　　療人鬚鬢禿落不生長方。
　　麻子人三升，秦椒二合，置泔汁中一宿，去滓，日一沐，一月長二尺也。
　　又方，蔓荊子三分，附子二枚，碎，酒七升，合煮，器中封二七日，澤沐，十日長一尺。勿近面上，恐有毛生。又方，桑白皮剉三二升，以水淹煮五六沸，去滓，以洗鬚鬢，數數為之，即自不落。
　　又方，麻子人三升，白桐葉一把，米泔煮五六沸，去滓，以洗之，數之則長。
　　又方，東行桑根長三尺，中央當甑飯上蒸之，承取兩頭汁，以塗鬚鬢，則立愈。
　　療鬚鬢黃方。
　　燒梧桐灰，乳汁和以塗膚及鬚鬢，佳。
　　染髮鬚，白令黑方。
　　醋漿煮豆，漆之，黑如漆色。
　　又方，先洗鬚髮令冷，取石灰、胡粉分等，漿和溫，夕卧塗訖，用油衣包裹，明日洗去，便黑，大佳。
　　又，拔白毛，令黑毛生方。
　　拔去白毛。以好白蜜任孔中，即生黑毛。眉中無毛，亦針挑傷，傅蜜，亦毛生。比見諸人水取石子，研丁香汁，拔訖，急手傅，孔中亦即生黑毛，此法大神驗。
　　若頭風白屑，撿風條中方、脂澤等方，在此篇末。
　　姚方療□。
　　白蜜和茯苓，塗上，滿七日，即愈。
　　又，療面胡粉刺方。
　　搗生菟絲絞#12取汁，塗之，不過三五上。
　　又，黑面方。
　　牯羊膽、牛膽，淳酒三升，合煮三沸，以塗面，良。
　　面上惡瘡方。
　　黃連、黃檗、胡粉各五兩，下篩，以粉面上瘡。瘡方并出本條中，患，宜撿用之。
　　葛氏療身體及腋下狐臭方。
　　正旦以小便洗腋下即不臭。姚云大神驗。
　　又方，燒好礬石，作末，絹囊貯，常以粉腋下。又，用馬齒礬石，燒令汁盡，粉之，即差。
　　又方，青木香二兩，附子一兩，石灰一兩，細末，著粉腋中，汁出，即粉之。姚方有礬石半兩，燒。又方，炊飯及熱丸，以拭腋下臭，仍與犬食之，七日一如此，即差。又方，煮兩雞子熟，去殼皮，各內腋下，冷棄三路口，勿反顧，三為之，良。
　　姚方，取牛脂、胡粉，合椒，以塗腋下，一宿即愈。可三兩度作之，則永差。
　　又，兩腋下及手足掌、陰下股裏，常汗濕致臭方。
　　乾枸杞根、干畜根、甘草半兩，干章陸、胡粉、滑石各一兩，六物以苦酒和，塗腋下，當汁出，易衣更塗，不過三傅，便愈。或更發，復塗之，不可多傅，傷人。腋餘處亦塗之。
　　若股內陰下常濕且臭或作瘡者方。
　　但以胡粉一分，粉之，即差。常用驗方。
　　隱居效方，療胡臭。
　　雞舌、藿香、青木香、胡粉各二兩，為散，內腋下，綿裹之，常作，差。
　　令人香方。
　　白芷、薰草、杜若、杜蘅、藳本分等，蜜丸為丸，但旦服三丸，暮服四丸，二十日足下悉香，云大神驗。
　　又方，瓜子、芎藭、藳本、當歸、杜蘅、細辛各二分，白芷、桂各五分，搗下，食後服方寸匕，日三服，五日口香，一十日肉中皆香，神良。
　　《小品》又方：
　　甘草、松樹根及皮、大棗、甜瓜子，四物分等，末，服方寸匕，日三，二十日覺效，五十日身體并香，百日衣服床幃皆香。姚同。
　　療人心孔惛塞，多忘喜誤。
　　七月七日，取蜘蛛網著領中，勿令人知，則永不忘也。姚方同。
　　又方，丁酉日，密自至市買遠志，著巾角中還，末服之，勿令人知。姚同。
　　又方，丙午日，取鱉甲著衣帶上，良。
　　又方，取牛、馬、猪、雞心，干之，末，向日酒服方寸匕，日三，問一知十。
　　孔子大聖智枕中方，已出在第九卷，姚同。
　　－又方，茯苓、茯神、人參五分，遠志七分，菖蒲二分，末，服方寸匕，日三夜一服。
　　又方，章陸花陰干一百日，搗末，暮水服方寸匕，暮卧思念所欲知事，即於眠中醒悟。
　　又方，上黨人參半斤，七月七日麻勃一升，合搗，蒸，使氣盡遍，服一刀圭，暮卧，逆知未然之事。
　　療人嗜眠喜睡方。
　　馬頭骨燒作灰，末，服方寸匕，日三夜一。
　　又方，父鼠目一枚，燒作屑，魚膏和，注目外眦，則不肯眠，兼取兩目絳囊裹帶。
　　又方，麻黃、术各五分，甘草三分，日中南搗末，服一方寸匕。日三。姚方，人不忘。
　　菖蒲三分，茯苓五分，伏神、人參各五分，遠志七分，末，服方寸匕，日三夜一，五日則知，神良。
　　傅用方，頭不光澤，臘澤飾髮方。
　　青木香、白芷、零陵香、甘松香、澤蘭各一分，用綿裹，酒漬再宿，內油裏煎再宿，加臘澤斟量硬軟即火急煎，著少許胡粉烟脂訖，又緩火煎令枯極，去滓，作梃以飾髮，神良。
　　作香澤塗髮方。
　　依臘澤藥，內漬油裹煎，即用塗髮，亦綿裹，煎之。
　　作手脂法。
　　猪胰一具，白芷、桃人碎各一兩，辛夷各二分，冬瓜人二分，細辛半分，黃瓜、栝簍人各三分，以油一大升，煮白芷等二三沸，去滓，挼猪胰取盡，乃內冬瓜、桃人末合和之，膏成，以塗手掌，即光。
　　華豆香藻法。
　　華豆一升，白附、芎藭、白芍藥、水栝簍、當陸、桃人、冬瓜人各二兩，搗篩，和合，先用水洗手面，然後傅藥粉飾之也。
　　六味薰衣香方。
　　沉香一片，麝香一兩，蘇合香，蜜塗微火炙，少令變色，白膠香一兩，搗沉香令破，如大豆粒，丁香一兩，亦別搗，令作三兩段，搗餘香訖，蜜和為炷，燒之，若薰衣著半兩許。又藿香一兩，佳。
　　葛氏，既有膏傅面染髮等方，故疏脂澤等法，亦粉飾之所要云。髮生方。
　　蔓荊子三分，附子二枚，生用，并碎之，二物以酒七升和，內瓷器中封閉，經二七日藥成。先以灰汁净洗鬚髮，痛拭乾，取烏雞脂揩，一日三遍，凡經七日，然後以藥塗，日三四遍，四十日長一尺，餘處則勿塗。
　　附方
　　《肘後方》：姚氏療□。
　　茯苓末，白蜜和塗上，滿七日，即愈。
　　又方，療面多皯□，如雀卵色。
　　以羖羊膽一枚，酒二升，合煮三沸，以塗拭之，日三度差。
　　《千金方》：治血□面皺。
　　取蔓菁子爛研，入常用面脂中，良。
　　《崔元亮海上方》：滅瘢膏。
　　以黃礬石燒令汁出、胡粉炒令黃各八分，惟須細研，以臘月猪脂和，更研如泥，先取生布揩令痛，則用藥塗，五度。又，取鷹屎白、燕窠中草燒作灰等分，和人乳塗之，其瘢自滅，肉平如故。
　　又方，治面□黑子。
　　取李核中人，去皮，細研，以雞子白和如稀餳，塗，至晚每以淡漿洗之，後塗胡粉，不過五六日，有神。慎風。
　　孫真人《食忌》：去黶子。
　　取石灰，炭上熬令熱，插糯米於灰上，候米化，即取米點之。
　　《外臺秘要》：救急去黑子方。夜以暖漿水洗面，以布揩黑子令赤痛，水研白檀香，取濃汁以塗之，旦又復以漿水洗面，仍以鷹糞粉黑子。
　　又，令面生光方。
　　以蜜陀僧用乳煎，塗面佳。兼德瘡鼻庖。
　　《聖惠方》：治□□斑點方。用蜜陀僧二兩，細研，以人乳汁調塗面，每夜用之。
　　又方，治黑痣生於身面上。用藜蘆灰五兩水一大碗，淋灰汁於銅器中貯，以重湯煮令如黑膏，以針微撥破痣處點之，良，不過三遍，神驗。
　　又方，生眉毛。
　　用七月烏麻花，陰乾為末，生烏麻油浸，每夜傅之。
　　《千金翼》：老人令面光澤方。
　　大猪蹄一具，洗净，理如食法，煮漿如膠，夜以塗面，曉以漿水洗面，皮急矣。
　　《譚氏小兒方》：療豆瘡瘢面黶。
　　以蜜陀僧細研，水調，夜塗之，明旦洗去，平復矣。
　　有治癧瘍三方，具風條中。
　　《千金方》：治諸腋臭。
　　伏龍肝澆作泥，傅之，立差。
　　《外臺秘要》：治狐臭，若股內陰下恆濕臭，或作瘡。
　　青木香，好醋浸，致腋下夾之，即愈。
　　又，生狐臭。以三年釅醋，和石灰傅之。
　　《經驗方》：善治狐臭。用生薑塗腋下，絕根本。
　　又方，烏髭鬢，駐顏色，壯筋骨，明耳目，除風氣，潤肌膚，久服令人輕健。
　　蒼术不計多少，用米泔水浸三兩日，逐日換水，候滿日即出，刮去黑皮，切作片子，暴乾，用慢火炒令黃色，細搗末，每一斤末，用蒸過茯苓半斤，煉蜜為丸，如梧桐子大，空心、外時溫熟水下十五丸，別用术末六兩，甘草末一兩，拌和勻，作湯點之，下术丸，妙。忌桃、李、雀、蛤及三白。
　　《千金方》：治髮落不生，令長。
　　麻子一升，熬黑，壓油，以傅頭，長髮，妙。
　　又，治髮不生。
　　以羊屎灰，淋取汁洗之，三日一洗，不過十度即生。
　　又，治眉髮髭落。
　　石灰三升，以水拌勻，焰火炒令焦，以絹袋貯，使好酒一斗漬之，密封，冬十四日，春、秋七日，取服一合，常令酒氣相接。嚴云百日，即新髭髮生不落。
　　孫真人《食忌》生髮方。
　　取側柏葉，陰乾作末，和油塗之。
　　又方，令髮鬢烏黑。
　　醋煮大豆黑者，去豆，煎令稠，傅髮。
　　又方，治頭禿。
　　蕪菁子末，醉和傅之，日三。
　　《梅師方》：治年少髮白，拔去白髮。
　　以白蜜塗毛孔中，即生黑者。髮不生，取梧桐子搗汁塗上，必生黑者。
　　《千金翼》：療髮黃。
　　熊脂塗髮，梳之散，頭入床底，伏地一食頃，即出，便盡黑，不過一升脂，驗。
　　《楊氏產乳》：療白禿瘡及髮中生癬。
　　取熊白，傅之。
　　又，療禿瘡。
　　取虎膏，塗之。
　　《聖惠方》：治白禿。
　　以白鴿糞，搗，細羅為散，先以醋米泔洗了，傅之，立差。
　　又治頭赤禿。
　　用白馬蹄燒灰，末，以臘月猪脂和傅之。
　　《簡要濟眾》：治頭瘡。
　　大笋殼葉，燒為灰，量瘡大小，用灰調生油#13傅，入少膩粉，佳。
　　葛仙翁肘徒備急方卷六竟
　　#1甜：原作『』，據萬曆本改。
　　#2相：原作『浪』，據萬曆本改。
　　#3四十七：此上闕四十四、四十五、四十六，疑誤。
　　#4徹：原作『飲』，據萬曆本改。
　　#5自：原作『目』，據萬曆本改。
　　#6永：原作『水』，據萬曆本改。
　　#7麤：原作『鹿』，據萬曆本改。
　　#8汝：萬曆本作『女』。
　　#9羊：原作『洋』，據萬曆本改。
　　#10咽：疑當作『靨』，連上讀。
　　#11藥：原作『築』，據萬曆本改。
　　#12絞：原作『綉』，據萬曆本改。
　　#13油：原作『由』，據萬曆本改。
　　葛仙翁肘後備急方卷之七
　　治為熊虎爪牙所傷毒痛方第五十三
　　葛氏方，燒青布以薰瘡口，毒即出，仍煮葛根令濃，以洗瘡，搗乾葛根末，以煮葛根汁，服方寸匕，日五夜一則佳。
　　又方，嚼粟塗之。姚同。
　　又，煮生鐵令有味，以洗瘡上。姚同。
　　凡猛獸毒蟲皆受人禁氣，將入山草，宜先禁之，其經術云：
　　到山下先閉氣三十五息，存神仙將虎來到吾前，乃存吾肺中，有白帝出，把虎兩目塞，吾下部又乃吐肺氣，白通冠一山林之上。於是良久，又閉氣三十五息，兩手捻都監目作三步，步皆以右足在前，乃止，祝曰：李耳，李耳，圖汝非李耳耶，汝盜黃帝之犬，黃帝教我問汝，汝答之云何。畢便行，一山之虎不可得見。若逢之者，目向立，大張左手五指，側之極勢跳，手上下三度，於跳中大喚#1咄虎，北斗君汝去，虎即走，止宿亦先四凹#2如此。又，燒牛羊角，虎亦不敢近人。又，搗雄黃、紫石，縫囊貯而帶之。
　　附方
　　《梅師方》：治虎傷人瘡。
　　但飲酒，常令大醉，當吐毛出。
　　治卒為#3猘犬凡所咬毒方第五十四
　　療猘犬咬人方。
　　先嗍却惡血，灸瘡中十壯，明日以去，日灸一壯，滿百乃止。姚云忌酒。
　　又云，地榆根，末，服方寸匕，日一二，亦末傅瘡上，生根搗傅佳。
　　又方，刮虎牙、若虎骨，服一匕，已發如猘犬者，服此藥即差。姚同。
　　又方，仍殺所咬犬，取腦傅之，後不復發。
　　又方，搗薤汁傅之，又飲一升，日三，瘡乃差。
　　又方，末礬石，內瘡中裹之，止瘡不壞，速愈神妙。
　　又方，頭髮、猬皮，燒末，水和飲一杯，若或已目赤口噤者，折齒下之。姚云：二物等分。
　　又方，搗地黃汁飲之，并以塗瘡，過百度止。
　　又方，末乾薑常服，并以內瘡中。
　　凡猘犬咬人，七日一發，過三七日不發，則脫也，要過百日，乃為大免耳。
　　每到七日，輒當飲薤汁三二升，又當終身禁食犬肉、蠶蛹，食此發則不可救矣。瘡未差之間，亦忌生物、諸肥膩及冷，但於飰下蒸魚及就膩氣中食便發。不宜飲酒，能過一年乃佳。
　　若重發療方。
　　生食蟾蛛鱠，絕良驗。姚同。亦可燒炙食之，不必令其人知，初得嚙便為之，則後不發。姚剝作繪吞，蒜齏下。
　　又方，搗薑根汁，飲之即差。
　　又方，服蔓菁汁亦佳。
　　又，凡犬咬人。
　　取竈中熱灰，以粉瘡，傅之。姚同。又方，火炙蠟以灌瘡中。姚同。
　　又方，以頭垢少少內瘡中，以熱牛屎塗之，佳。姚同。
　　又方，挼蓼以傅瘡上。又方，乾薑末，服二匕。薑汁服半升亦良。
　　又方，但依猘犬法，彌佳，燒蟾蛛，及末礬石傅之，尤佳。
　　得犬嚙者難療，凡犬食馬肉生狂。
　　及尋常，忽鼻頭燥，眼赤不食，避人藏身，皆欲發狂，便宜枸杞汁，煮糜飼之，即不狂。若不肯食糜，以鹽伺鼻，便忽塗其鼻，既舐之則欲食矣，神驗。
　　附方
　　《梅師方》：治狂狗咬人。
　　取桃白皮一握，水三升，煎取一升服。
　　《食療》：治犬傷人。
　　杵生杏人，封之差。
　　治卒毒及狐溺棘所毒方第五十五
　　馬嚼人作瘡有毒，種#4熱疼痛方。
　　刺雞冠血，瀝著瘡中三下。若駁馬用雌雞，草馬用雄雞。姚同。
　　又方，灸瘡及腫上，差。
　　若瘡久不差者。馬鞭梢長二寸，鼠矢二七枚燒，末，膏和傅之效。
　　又方，以婦人月經傅上最良。姚云神效。
　　人體上先有瘡而乘馬，馬汗若馬毛入瘡中，或但為馬氣所蒸，皆致腫痛煩熱，入腹則殺人。
　　燒馬鞭皮，末，以膏和傅上。
　　又方，多飲淳酒取醉，即愈。
　　又，剝死馬，馬骨傷人手，毒攻欲死方。
　　便取死馬腹中屎，塗之即差。姚同。
　　又方，以手內女人陰中，即愈。有胎者不可，令胎墮。
　　狐尿棘刺刺人，腫痛欲死方。
　　破雞榻之，即差。又方，以熱桑灰汁漬，冷復易，取愈。
　　《小品方》：以熱蠟著瘡中，又烟熏之，令汁出，即便愈。
　　此狐所尿之木，猶如蛇也，此下有魚骨傷人。
　　附方
　　《圖經》云：治惡刺，及狐尿刺。
　　搗取蒲公草根莖白汁，塗之，惟多塗，立差止。此方出孫思邈《千金方》，其序云：余以正觀五年七月十五日夜，以左手中指背觸著庭木，至曉，遂患痛不可忍，經十日，痛日深，瘡日高大，色如熟小豆色。嘗聞長者之論有此方，遂依治之，手下則愈，痛亦除，瘡亦即差，未十日而平復。楊炎《南行方》亦著其效云。
　　效方，治狐尿刺螫痛。
　　杏人細研，煮一兩沸，承熱以浸螫處，數數易之。
　　《外臺秘要》：治剝馬被骨刺破，中毒欲死。取剝馬腹中糞，及馬尿洗，以糞傅之，大驗。絞糞汁飲之，效。
　　《聖惠方》：治馬咬人，毒入心。馬齒莧，湯食之，差。
　　《靈苑方》：治馬汗入瘡，腫痛漸甚，宜急療之，遲則毒深難理。
　　以生烏頭，末，傅瘡口，良久有黃水出，立愈。
　　王氏《博濟》：治驢涎馬汗毒所傷，神效。
　　白礬飛過，黃丹炒令紫色，各等分，相袞合，調貼患處。
　　治卒青蛙蝮虺眾蛇所螫方第五十六
　　葛氏，竹中青蜂螫人方。
　　雄黃、麝香、乾薑分等，搗篩，以麝罔和之，著小竹管，帶之行。急便用傅瘡，兼眾蛇虺毒之，神良。
　　又方，破烏雞，熱傅之。
　　蛇，綠色，喜緣樹及竹上，大者不過四五尺，皆呼為青條蛇，人中立死。
　　葛氏，毒蛇螫人方。
　　急掘作坑，以埋瘡處，堅築其上，毒即入土中，須臾痛緩，乃出。
　　徐王治蛇毒方。用搗地榆根，絞取汁飲，兼以漬瘡。
　　又方，搗小蒜飲汁，以滓傅瘡上。
　　又方，猪耳垢著瘡中，牛耳中垢亦可用之，良。
　　又方，嚼鹽唾上訖，灸三壯，復嚼盥，唾之瘡上。
　　又方，搗薤傅之。
　　又方，燒蜈蚣，末，以傅瘡上。
　　又方，先以無節竹筒著瘡上，熔蠟及蜜等分，灌筒中。無蜜，單蠟亦通。
　　又方，急且尿瘡中，乃拔向日閉氣三步，以刀掘地作小坎，以熱湯沃坎中泥，作丸如梧子大服之，并以少泥，泥之瘡上，佳。
　　又方，桂心、栝蔞分等，為末，用小竹筒密塞之，以帶行，卒為蝮蛇，即傅之。此藥療諸蛇毒，塞不密，則氣歇不中用。
　　一切蛇毒。急灸瘡三五壯，則眾毒不能行。
　　蛇毒。搗鬼針草，傅上即定。又方，荊葉袋貯，薄瘡腫上。
　　又方，以射罔塗腫上，血出乃差。
　　又方，以合口椒并葉，搗，傅之，無不止。
　　又方，切葉刀，燒赤烙之。
　　附方
　　《梅師方》：治蛇虺螫人。
　　以獨頭蒜、酸草，搗絞，傅所咬處。
　　《廣利方》：治蛇咬方取黑豆葉，剉，杵，傅之，日三易，良。
　　《廣濟方》：治毒蛇嚙方。
　　菰蔣草根灰，取以封之。其草似燕尾也。
　　《兵部手集》：主蛇、蜴、蜘蛛毒。
　　雞卵輕敲一小孔，合咬處，立差。
　　劉禹錫《傳信方》：治蛇咬竭螫。
　　燒刀子頭令赤，以白礬置刀上，看成汁，便熱滴咬處，立差。此極神驗，得力者數十人，貞元三十二年，有兩僧流向南到鄧州，俱為蛇噴，令用此法救之，傅藥了便發，更無他苦。
　　治蛇瘡敗蛇骨刺人人口繞身諸方第五十七
　　葛氏，凡蛇瘡未愈，禁熱食，食便發，療之依初螫人法。蛇螫人，九竅皆血出方。取虻蟲初食牛馬血腹滿者二七枚，燒，服之。
　　此上蛇瘡敗及洪腫法方，蛇螫人，牙折入肉中，痛不可堪方。
　　取蝦蟆肝以傅上，立出。
　　又方，先密取荇葉，當其上穿勿令人見，以再覆瘡口上，一時著葉當上穿，穿即折牙出也。
　　蛇骨刺人毒痛方。
　　以鐵精如大豆者，以管吹瘡內。
　　姚同。
　　又方，燒死鼠，搗，傅之瘡上。
　　蛇螫人，瘡已合，而餘毒在肉中，
　　淫淫痛癢方。
　　取大小蒜各一升，合搗，熱湯淋取汁，灌瘡中。姚同。
　　蛇卒繞人不解方。
　　以熱湯淋即解，亦可令就尿之。
　　蛇入人口中不出方。
　　艾灸蛇尾即出。若無火以刀周匝割蛇尾，截令皮斷，乃將皮倒脫，即出。《小品》同之。
　　七八月中，諸蛇毒旺不得泄，皆嚙草木，即枯死，名為蛇蚳，此物傷人甚於蛇螫，即依蛇之螫法療之。
　　附方
　　《廣利方》：治蛇咬瘡。
　　暖酒，淋洗瘡上，日三易。
　　《聖惠方》：治蛇入口，并入七孔中。
　　割母猪尾頭，瀝血滴口中，即出。
　　治諸入山草禁辟衆蛇藥術方第五十八
　　辟眾蛇方。同前姚氏仙人入山草法。
　　辟蛇之藥雖多，唯以武都雄黃為上，帶一塊，右稱五兩於肘間，則諸蛇毒莫敢犯。
　　他人中者，便磨以療之。又帶五蛄黃丸良。丸有蜈蚣，故方在於備急中，此下有禁法云，不受而行，則無驗。
　　蛇毒勿渡水，渡水則痛甚於初螫。亦當先存想作大蜈蚣，前已隨後渡，若乘船渡，不作法，殺人。
　　入山并不得呼作蛇，皆喚為蛇中之者，彌宜勿誤。辟蛇法：
　　到處燒羖羊角，令有烟出地，則去矣。
　　附方
　　《廣利方》：治諸蛇毒螫人欲死，兼辟蛇。
　　乾薑、雄黃等分，同研，用小絹袋貯，系臂上，男左女右，蛇聞藥氣逆避人，螫毒傅之。
　　治卒蜈蚣蜘蛛所螫方第五十九
　　葛氏方，割雞冠血塗之。
　　又方，以鹽緘瘡上即愈。云蜈蚣去遠者，即不復得。又方，鹽熱漬之。
　　又方，嚼大蒜，若小蒜，或桑樹白汁，塗之。亦以麻履底土揩之，良。
　　娛蚣甚嚙人，其毒殊輕於蜂，當時小痛而易歇，蜘蛛毒。
　　生鐵衣，醋研取濃汁，塗之。又烏麻油，和胡粉傅上，乾復易，取差。取羊桃葉，傅之立愈。
　　附方蚯蚓、螻蛄、蠶咬、蠼尿及惡蟲咬人附
　　《梅師方》：治蜈蚣咬人，痛不止。
　　獨頭蒜，摩螫處，痛止。
　　又，《經驗後方》：燒雞屎，酒和傅之佳。又，取雞屎和醋傅之。
　　《聖惠方》治蜈蚣咬方。
　　用蝸牛擦取汁，滴入咬處。
　　《兵部手集》：治蜘蛛咬，遍身成瘡。
　　取上好春酒飲醉，使人翻不得，一向卧，恐酒毒腐人，須臾蟲於肉中小如米自出。
　　又《譚氏小兒方》：以蔥一枝，去尖，頭作孔，將蚯蚓入葱葉中，緊捏兩頭，勿泄氣，頻搖動，即化為水，點咬處差。
　　劉禹錫《傳信方》：治蟲豸傷咬。
　　取大藍汁一碗，入雄黃、麝香，二物隨意看多少，細研，投藍中，以點咬處，若是毒者，即并細服其汁，神異之極也。昔張員外在劍南為張延賞判官，忽被斑蜘蛛咬項上，一宿，咬有二道赤色，細如箸，繞項上，從胸前下至心經；兩宿，頭面腫疼，如數升碗大，肚漸腫，幾至不救。張相素重薦，因出家資五百千，并薦家財，又數百千，募能療者。忽一人應召云：可治。張相初甚不信，欲驗其方，遂令目前合藥，其人云：不惜方，當療人性命耳。遂取大藍汁一瓷碗，取蜘蛛投之藍汁，良久方出，得汁中甚困不能動，又別搗藍汁，加麝香末，更取蜘蛛投之，至汁而死，又更取藍汁、麝香，復加雄黃和之，更取一蜘蛛投汁中，隨化為水。張相及諸人甚異之，遂令點於咬處，兩日內悉平愈，但咬處作小瘡。痂落如舊。
　　《經驗方》：治蜘蛛咬，遍身生絲。
　　羊乳一升飲之。貞元十年，崔員外從質云：目擊有人被蜘蛛咬，腹大如孕婦，其家弃之，乞食於道，有僧遇之，教飲羊乳，未幾日而平。
　　又方，治蚯蚓咬。
　　濃作鹽湯，浸身數遍，差。浙西軍將張韶，為此蟲所咬，其形大如風，眉鬚皆落，每夕蚯蚓鳴於體，有僧教以此方愈。
　　又方，治蚯蚓蟲咬，其形如大風，眉鬚皆落。
　　以石灰水浸身，亦良。
　　《聖惠方》：主蛐蟻咬人方。
　　以雞屎傅之。
　　又方，治螻蛄咬人。
　　用石灰，醋和塗之。
　　《廣利方》：治蠶咬人。
　　麝香細研，蜜調塗之差。
　　《千金方》：治蠼尿瘡。
　　楝樹枝皮燒灰，和猪膏傅之。
　　又方，杵豉傅之。
　　又方，以酢和粉傅之。
　　又方，治蠼蟲尿人影。
　　著處，便令人體病瘡，其狀如粟粒累累，一聚慘痛，身中忽有處燥痛如芒刺，亦如刺蟲所螫後，細瘡作叢，如茱萸子狀也，四畔赤，中央有白膿如黍粟，亦令人皮急，舉身惡寒壯熱，極者連起，竟腰脅胸也。治之法，初得磨犀角，塗之止。
　　《博物志》：治蠼蟲溺人影，亦隨所著作瘡。
　　以雞腸草汁傅之良。
　　《外臺秘要》：治蠼尿瘡，繞身匝即死。
　　以燕巢中土，猪脂、苦酒和傅之。
　　又方，治蠼尿瘡。
　　燒鹿角，末，以苦酒調塗之。
　　錢相公方：療蠼尿瘡黃水出。
　　嚼梨葉傅之，乾即易。
　　《勝金方》：治蠼尿人成瘡，初如糝粟，漸大如豆，更大如火烙漿庖，疼痛至甚，宜速用草荼，并臘茶俱可，以生油調，傅上，其痛藥至立止，妙。
　　《聖惠方》：治惡蟲咬人。
　　用紫草油塗之。
　　又方，以酥和鹽傅之。
　　治卒蠆螫方第六十
　　以玉壺丸及五蛄丸，塗其上并得。
　　其方在備急丸散方中。
　　又方，取屋霤下土，水和傅之。
　　治卒蜂所螫方第六十一#5
　　蜂螫人。
　　取人尿洗之。
　　又方，穀樹、桑樹白汁，塗之并佳。
　　又方，刮齒垢塗之。又，破蜘蛛，又煮蜂房塗之。燒牛角灰，苦酒和塗之。又斷葫，揩之。又，嚼青蒿傳之。
　　附方
　　《千金方》：治蜂螫人。
　　用露蜂房末，猜膏和傅之。《楊氏產乳》：蜂房煎湯洗，亦得。
　　又，《外臺秘要》：挼薄荷貼之差。
　　又，《聖惠方》：以酥傅之愈。
　　沈存中《筆談》云：處士劉湯，隱居住屋山，嘗於齊中，見一大蜂鼠，為蛛網絲縛之，為蜂所騰墜地，俄頃，鼓腹欲裂，徐徐行入草嚙芋梗，微破，以瘡就嚙處磨之，良久，腹漸消，輕躁如故。自後人有為蜂螫者，挼芋梗，傅之則愈。
　　治卒蝎所螫方第六十二
　　竭螫人。溫湯漬之。
　　又方，挼馬莧、大蒜。又，嚼乾薑，塗之，佳。姚方以冷水漬螫處，即不痛。水微暖便痛，即易水。又，以冷漬故布，搨之，數易。
　　新效方，蜀葵花、石榴花、艾心分等，并五月五日午時取，陰乾，合搗，和水塗之螫處，立定。二花未定，又鬼針草，挼汁傅之，立差。又，黃丹醋塗之。又，生烏頭，末，唾傅之。嚼乾薑，塗之。又，射罔封之，溫酒漬之，即愈。
　　附方
　　孫真人《食忌》：主竭螫。
　　以礬石一兩，醋半升煎之，投礬末於醋中，侵螫處。
　　又，《勝金方》：烏頭末少許，頭醋調傅之。
　　又，錢相公《篋中方》取半夏，以水研，塗之立止。
　　又《食醫心鏡》：以醋磨附子，傅之。
　　又，《經驗方》：以驢耳垢傅之差。
　　崔給事傳。
　　《廣利方》：治竭螫人，痛不止方。
　　楮樹白汁，塗之立差。
　　治中蠱毒方第六十三
　　葛氏方，療蠱毒下血方。
　　羖羊皮方三寸，得敗鼓亦好、蘘荷葉、苦參、黃連、當歸各二兩，水七升，煮二升，分三服。一方加犀角、升麻各三兩。無蘘荷根，用茜根四兩代之，佳。
　　人有養畜蠱以病人，其診法：
　　中蠱令人心腹切痛，如有物嚙，或吐下血，不即療之，食人五藏則死矣。欲知蠱與非蠱，當令病人唾水中，沉者是，浮者非。《小品》、姚并同。
　　欲知蠱毒主姓名方。
　　取鼓皮少少，燒末飲病人，病人須臾自當呼蠱主姓名，可語便去，則便愈。亦有蛇蜓合作蠱毒著飲食中，使人得瘕病，此一種積年乃死，療之各自有藥。又，蘘荷葉，密著病人外席下，其病人即自呼蠱主姓名也。
　　療中蠱毒吐血或下血，皆如爛肝方。
　　茜草根、蘘荷根各三兩，□咀，以水四升，煮取二升，去滓，適寒溫，頓服即愈。又自當呼蠱主姓名。酋草即染絳草也。《小品》并姚方同也。
　　又方，巴豆一枚，去心皮，熬，豉三粒，釜底墨方寸匕，合搗為三丸，一丸當下毒，不可者，更服一丸，即下。
　　又方，盥一升，淳苦酒和，一服立吐，即愈。《小品》同。支方，苦酒一升，煮令消，服愈。又方，取蚯蚓十四枚，以苦酒三升漬之，蚓死，但服其汁。已死者，皆可活。
　　又方苦瓠一枚，水二升，煮取一升服，立即吐，愈。《小品》同。支方，用苦酒一升，煮令消服，神驗。
　　又方，皂莢三梃，炙，去皮子，酒五升，漬一宿，去滓，分三服。《小品》同。
　　療飲中蠱毒，令人腹內堅痛，面目青黃，淋露骨立，病變無常方，取鐵精搗之，細篩，又別搗烏雞肝以和之，丸如梧子大，服三丸，甚者不過十日，微者即愈。別有鐵精方。
　　又方，猪肝一具，蜜一升，共煎之，令熟，分為二十服，秘方。《小品》同。支方分作丸，亦得。
　　又方，取棗木心，剉得一斛，著釜中淹之，令上有三寸水，煮取二斗，澄取清，微火煎得五升，宿勿食，日一服五合，則吐蠱毒出。《小品》、姚同之。
　　又方，雄黃、丹砂、藜蘆各一兩，搗末，旦以井華水服一刀圭，當下吐蠱蟲出。
　　又方，隱荵草汁，飲一二升。此草桔梗苗，人皆食之。治蠱已食下部，肚盡腸穿者。取長股蝦蟆青背一枚，雞骨，支方，一分燒為灰，合，內下部令深入。
　　《小品》同。支方屢用大驗，姚方亦同。
　　又方，以猪膽瀝內下部中，以綿深導內塞之。
　　又方，五蠱黃丸　最為療蠱之要，其方在備急條中。
　　復有自然飛蠱，狀如鬼氣者，難。
　　此諸種得真犀、麝香、雄黃，為良藥，人帶此於身，亦預防之。
　　姚氏療中蠱下血如雞肝，出石餘，四藏悉壞，唯心未毀，或鼻破。
　　待死方。
　　末桔梗，酒服一匕，日二。葛氏方也。
　　支太醫有十數傳用方。
　　取馬兜零根搗末，水服方寸匕，隨吐則出，極神驗。此物苗似葛蔓，緣柴生，子似橘子。
　　凡畏已中蠱，欲服甘草汁。
　　宜生煮服之，當吐疾出。若平生預服防蠱毒者，宜熟炙煮服，即內，消不令吐，神驗。
　　又方，甘草炙，每合嚥汁。若因食中蠱反毒，即自吐出，極良。常含嚥之，水不慮藥及蠱毒也。
　　又有解百毒散，在後藥毒條中，亦療方。
　　桑白汁一合服之，須臾吐利，蠱出。
　　席辯刺史傳效二方云：并試用神驗。
　　斑貓蟲四枚，去足翅，炙，桃皮五月初五釆取，去黑皮，陰乾，大戟，凡三物并搗，別篩，取斑貓一分，桃皮、大戟各二分，合和棗核大，以米清飲服之，訖，吐出蠱。一服不差，十日更一服，差。此蠱洪州最多，老媼解療一人，得縑二十疋，祕方不可傳，其子孫犯法，黃花公若於則為都督，因以得之流傳，老媼不復得縑。席云：已差十餘人也。
　　又方，羖羊皮方寸匕，蘘荷根四兩，苦參、黃連各二兩，當歸、犀角、升麻各三兩，七物以水九升，煮取三升，分三服，蠱即出。席云：曾與一人服，應時吐蜂兄數升，即差。此是姚大夫方。
　　附方
　　《千金翼方》：療蠱毒。
　　以檞木北陰白皮一大握，長五寸，以水三升，煮取一升，空腹分服，即吐蠱出也。
　　又，治蠱毒下血。
　　猬皮燒，末，水服方寸匕，當吐蠱毒。
　　《外臺秘要》：教急治蠱。
　　以白鴿毛、糞燒灰，飲和服之。
　　《楊氏產乳》：療中蠱毒。
　　生玳瑁，以水磨如濃飲，服一盞，自解。
　　《聖惠方》：治小兒中蠱，下血欲死。
　　搗青藍汁，頻頻服半合。
　　治卒中溪毒方第六十四
　　姚氏中水毒秘方。
　　取水萍曝乾，以酒服方寸匕，差止。又云：中水病，手足指冷，即是。若暖，非也。其冷或一寸，極或竟指，未過肘膝一寸淺，至於肘膝為劇。
　　葛氏，水毒中人，一名中溪，一名中灑東人呼為蘇駭切，一名水病，似射工而無物，其診法：
　　初得之惡寒，頭微痛，目注疼，心中煩懊，四肢振浙，骨節皆強，筋急，但欲睡，旦醒暮劇，手逆冷，三日則復生蟲，食下瘡，不痛不癢不冷，人覺視之乃知。不即療，過六七日，下部膿潰，蟲食五藏，熱極煩毒，注下不禁。八九日，良醫不能療。覺得急，當深視下部，若有瘡，正赤如截肉者，為陽毒，最急。若瘡如蠡魚齒者，為陰毒，猶小緩。要皆煞人，不過二十日。欲知是中水毒，當作數升湯，以小蒜五寸，□咀，投湯中，莫令大熱，熱即無力，捩去滓，適寒溫以浴。若身體發赤斑文者，又無異證，當以他病療之也。
　　病中水毒方。
　　取梅若桃葉，搗絞汁三升許，以少水解為飲之。姚云：小兒不能飲，以汁傅乳頭，與之。
　　又方，常思草，搗絞，飲汁二升，并以綿染寸中，以導下部，日三過，即差。
　　又方，搗藍青汁，以少水和塗之，頭面身體令匝。
　　又方，取梨葉一把，熟搗，以酒一杯和絞，服之，不過三。
　　又方，取蛇莓草根，搗作末，服之，并以導下部，亦可飲汁一二升。夏月常行，欲入水浴，先以少末投水中流，更無所畏。又，辟射工，家中雖以器貯水浴，亦宜少末投水中，大佳。
　　今東閒諸山縣，無不病溪毒，春月皆得，亦如傷寒，呼為溪溫，未必是射工輩，亦盡患瘡痢，但寒熱煩疼不解，便致死耳。方家用藥與傷寒溫疾相似，令施其單法。
　　五加根燒末，酒若漿水飲之。荊葉汁，佳。千金不傳，秘之。又方，密取寥搗汁，飲一二合，又以塗身令周匝。
　　取牛膝莖一把，水酒共一杯，漬，絞取汁飲之，日三。雄牛膝，莖紫色者是也。
　　若下部生瘡，已决洞者。秫米一升，鹽五升，水一石，煮作糜，坐中即差。
　　又方，桃皮葉，熟搗，水漬令濃，去滓，著盆中坐漬之，有蟲出。
　　又方，皂莢燒末，綿裹導之亦佳。
　　又服牡丹方寸匕，日三服。
　　治卒中射工水弩毒方第六十五
　　江南有射工毒蟲，一名短狐，一名蜮，常在山間水中，人行及水浴，此蟲口中橫骨角弩，唧以射人形影則病，其診法：
　　初得或如傷寒，或似中惡，或口不能語，或惡寒熱，四肢拘急，旦可暮劇，困者三日，齒間血出，不療即死。其中人有四種，初覺則遍身體視之，其一種正黑如墨子而繞四邊，囗囗囗，犯之如刺狀。其一種作瘡，瘡久即穿陷。一種突起如石，囗囗囗其一種如火灼人，肉熛起作瘡，此種最急，并皆煞人。居囗囗囗地，天大雨或逐人行潦流，入人家而射人，又當養鵝鴨，囗囗食人，行將純白鵝以辟之，白鴨亦善，帶好生犀角佳也。
　　若見身中有此四種瘡處，便急療之。
　　急周繞遍，去此瘡邊一寸，輒炙一處百壯，瘡亦百壯，則差。
　　又方，赤莧莖、葉，搗絞取汁飲之，以滓傅之。姚云：服七合，日四五服。
　　又方，胡蒜，令傅以搨瘡上，灸蒜上千壯，差。
　　又方，白雞矢白者二枚，以小餳和調，以塗瘡上。
　　又方，鼠婦蟲、豉各七合，巴豆三枚，去心，合猪脂，但以此藥塗之。
　　又方，取水上浮走豉母蟲一枚，置口中便差。云此蟲正黑，如大豆，浮水上相游者。
　　又方，取皂莢一梃，尺二者，槌碎，苦酒一升，煎如飴，去滓，傅之痛處，差。
　　又方，馬齒莧，搗，飲汁一升，滓傅瘡上，日四五遍，則良驗。
　　又方，升麻、烏翣各二兩，水三升，煮取一升，盡服之，滓傅瘡上，不差更作。姚同，更加犀角二兩。
　　云此蟲含沙射人影便病，欲渡水，先以石投之，口邊角弩發矢，言口息兩角能屈伸。
　　冬月則墊。
　　有一長角橫在口前，弩檐臨其角端，曲如上弩，以氣為矢，用水勢以射人，人中之便不能語，餘狀如葛氏所說。
　　治卒中沙虱毒方第六十六
　　山水間多有沙虱，甚細略不可見，人入水浴，及以水澡浴，此蟲在水中著人身，及陰天雨行草中，亦著人，便鑽入皮裹。其診法：
　　初得之皮上正赤，如小豆、黍米、粟粒，以手摩赤上，痛如刺，三日之後，令百節強，疼痛寒熱，赤上發瘡，此蟲漸入至骨，則殺人。自有山澗浴畢，當以布拭身數遍，以故帛拭之一度，乃傅粉之也。
　　又，療沙虱毒方。
　　以大蒜十片，著熱灰中，溫之令熱，斷蒜及熱柱瘡上，盡十片，復以艾灸瘡上，七壯則良。
　　又方，斑猫二枚，熬一枚，末服之，燒一枚，令絕烟，末以傅瘡上，即差。又，以射罔傳之，佳。
　　又方，生麝香、大蒜合搗，以羊脂和，著小筒子中帶之行。今東間水無不有此，浴竟中拭如芒毛針刺，熟看見，則以竹葉抄挑去之。
　　比見嶺南人初有此者，即以茅葉、茗茗刮去，及小傷皮則為佳，仍數塗苦苣菜汁佳。已深者，針挑取蟲子，正如疥蟲，著爪上映光方見行動也，若挑得，便就上灸三四壯，則蟲死病除。
　　若覺猶惛惛，見是其已太深，便應依土俗作方術，拂出，乃用諸湯藥以浴，皆一二升，出都盡乃止，亦依此方并雜囗囗。溪毒及射工法，急救，七日中宜差。不爾，則仍有飛蟲囗囗囗啖人心藏便死，慎不可輕。
　　治卒服藥過劑煩悶方第六十七
　　服藥過劑，煩悶，及中毒多，煩悶欲死方。刮東壁土少少，以水一二升和，飲之良。
　　又方，於屋霤下作坎，方二尺，深三尺，以水七升，灌坎中，以物揚之，令沫出，取一升飲之，未解更作。
　　又方，搗藍取汁，服數升。無藍，只洗青絹，取汁飲，亦得。
　　服藥失度，心中苦煩方。
　　飲生葛根汁大良。無生者，乾葛為末，水服五合，亦可煮服之。
　　又方，吞雞子黃數枚即愈。不差更作。
　　服石藥過劑者。
　　白鴨屎，末，和水調服之差。
　　又方，大黃三兩，芒硝二兩，生地黃汁五升，煮取三升，分三服，得下便愈。
　　若卒服藥，吐不止者。
　　飲新汲水一升即止。
　　若藥中有巴豆，下痢不止方。
　　末乾薑、黃連，服方寸匕差。
　　又方，煮豆汁一升，服之差。
　　附方
　　《外臺秘要》：治服藥過劑，及中毒煩悶欲死。
　　燒犀角末，水服方寸匕。
　　治卒中諸藥毒救解方第六十八
　　治食野葛已死方。以物開口，取雞子三枚，和以吞之，須臾吐野葛出。
　　又方，溫猪脂一升，飲之。
　　又方，取生鴨就口斷鴨頭，以血瀝口中，入咽則活。若口不可開者，取大竹筒洞節，以頭注其脇，取冷水竹筒中，數易水，須臾口開，則可得下藥。若人多者，兩脇及臍中各與筒，甚佳。
　　又方，多飲甘草汁佳。
　　姚方，中諸毒藥及野葛已死方。
　　新小便，和人屎絞取汁一升，頓服，入腹即活。解諸毒，無過此汁。
　　中耽毒已死者。
　　粉三合，水三升，和飲之。口噤，以竹管強開灌之。
　　中射罔毒。
　　藍汁、大豆、猪犬血，并解之。
　　中狼毒毒，以藍汁解之。
　　中狼葵毒，以葵根汁解之。
　　中藜蘆毒，以雄黃、葱汁，并可解之。
　　中躑躅毒，以栀子汁解之。
　　中巴豆毒。
　　黃連、小豆、藿汁、大豆汁，并可解之。
　　中雄黃毒，以防己汁解之。
　　中蜀椒毒，中蜈蚣毒。二毒，桑汁煮桑根汁，并解之。
　　中礬石毒，以大豆汁解之。中芫花毒，以防風、甘草、桂，并解之。
　　中半夏毒，以生薑汁、乾薑，并解之。
　　中附子、烏頭毒，大豆汁、遠志汁，并可解之。
　　中杏仁毒，以藍子汁解之。
　　食金已死者，取雞屎半升，水淋得一升，飲之，日三服。
　　又方，吞水銀二兩，即裹金出，少者一兩，亦足。姚云：一服一兩，三度服之，扶坐與之，令入腹即活。
　　又方，鴨血及雞子亦解之。
　　今取一種，而兼解眾毒。
　　取甘草，□咀，濃煮，多飲其汁，并多食葱中涕，并佳。
　　又方，煮大豆，令涌，多飲其汁。
　　無大豆，豉亦佳。
　　又方，藍青藍子，亦通解諸毒，常預畜之。
　　又方，煮薺苨，令濃飲一二升，秘方。卒無，可煮嚼食之。亦可作散服之。此藥在諸藥中，諸藥則皆驗。
　　又方，凡煮此藥汁解毒者，不可熱飲之，諸毒得熱更甚，宜使小冷為良。
　　帶#6辯刺史云：嶺南俚人毒，皆因食得之，多不即覺，漸不能食，或更心中漸脹，并背急悶，先寒似瘴。
　　微覺，即急取一片白銀含之，一宿銀變色，即是藥也。銀青是藍藥，銀黃赤是藥，久久者入眼，眼或青或黃赤，青是藍藥，黃赤是菌藥。俚人有解療者，畏人得知，在外預言三百牛藥，或云三百兩銀藥，余久任，以首領親狎，知其藥常用，俚人不識《本草》，乃妄言之，其方并如後也。
　　初得俚人毒藥且令定方。
　　生薑四兩，甘草三兩，炙，切，以水六升，煮取二升，且服三服，服訖，然後覓藥療之。
　　療方
　　常山四兩，切，白鹽四錢，以水一斗，漬一宿，以月盡日漬，月一日五更，以土釜煮，勿令奴婢雞犬見，煮取二升，旦分再服，服了，少時即吐，以銅器貯取，若青色以杖舉五尺不斷者，即藥未盡，二日後更一劑。席辯曾飲酒得藥，月餘始覺，首領梁墳，將土常山，與為呼為一百頭牛藥，服之即差，差後二十日，慎毒食，唯有煮飯食之，前後得差凡九人。
　　又方，黃藤十兩，嶺南皆有，切，以水一斗，煮取二升，分三服，服訖，毒藥內消，若防己俚人藥，常服此藤，縱得，自然不發。席云：常服之，利小便。
　　亦療數人。
　　又方，都淋藤十兩，嶺南皆有，土人悉知，俚人呼為三百兩銀，其葉細長，有三尺微藤，生切，以水一斗，和酒二升，煮取三升，分三服，服訖，毒藥并逐小便出，十日慎毒食。不差，更服之，即愈。
　　又方，乾藍實四兩，白花藤四兩，出隽州者上，不得取野葛同生者，切，以水七升，酒一升，煮取半，空腹頓服之，少悶勿怪。單乾藍搗末，頓服之，亦差。
　　又，療腹內諸毒。都淋藤二兩，長三寸，并細剉，酒三升，合安罌中，密封，以糠火燒四邊，燒令三沸，待冷出，溫服，常令有酒色，亦無所忌，大效。
　　若不獲已食俚人食者。
　　先取甘草一寸，炙之後，熟嚼吞之，若食著毒藥即吐，便是得藥，依前法療之。席辯云：常囊貯甘草十片以自防。
　　附方
　　《勝金方》：治一切毒。
　　以膽子礬，為末，用糯米糊丸，如雞頭實大，以朱砂衣，常以朱砂養之，冷水化一丸服，立差。
　　《經驗方》：解藥毒上攻，如聖散。
　　露蜂房、甘草等分，用麩炒令黃色，去麩，為末，水二碗，煎至八分一碗，令溫，臨臥頓服，明日取下惡物。
　　《外臺秘要》：治諸藥石後，或熱噤多向冷地卧，又不得食諸熱緬酒等方。
　　五加皮二兩，以水四升，煮取二升半，候石發之時，便服。未定，更服。
　　孫思邈論云：有人中烏頭、巴豆毒。
　　甘草入腹即定方，稱大豆解百藥毒，嘗試之不效，乃加甘草，為甘豆湯，其效更速。
　　《梅師方》：蜀椒閉口者有毒，誤食之，便氣欲絕，或下白沫，身體冷，急煎桂汁服之，多飲冷水一二升，忽食飲吐漿，煎濃豉汁服之。
　　《聖惠方》：治硫黃忽發氣悶，用羊血，服一合，效。
　　又方，治射罔在諸肉中有毒，及漏脯毒。
　　用貝子末，水調半錢服，效。或食面臛毒，亦同用。
　　初虞世方，治藥毒秘效。
　　巴豆去皮，不出油，馬牙硝等分，合研成膏，冷水化一彈子許，服差。
　　治食中諸毒方第六十九
　　蜀椒閉口者有毒，戟人咽，氣便欲絕，又令人吐白沫。
　　多飲桂汁若冷水一二升，及多食大蒜，即便愈。慎不可飲熱，殺人。比見在中椒毒，含蒜及薺苨，差。
　　鉤吻葉與芥相似，誤食之殺人方。
　　薺苨八兩，水六升，煮取三升，服五合，日五服。又云此非釣吻。
　　食諸菜中毒，發狂煩悶，吐下欲死方。
　　取雞屎燒末，服方寸匕，不解更服。又煮葛根飲汁。
　　茛菪毒，煮甘草汁，搗藍汁飲，并良。
　　苦瓠毒，煮黍穠令濃，飲汁數升，佳。
　　食馬肝中毒。
　　取牡鼠屎二七枚，兩頭尖者是，水和飲之。未解者更作。
　　食六畜烏獸。
　　幞頭垢一錢匕，《小品》云：起死人。又，飲豉汁數升良。
　　凡物肝臟自不可輕啖，自死者，彌勿食之，生食肝中毒。
　　搗附子末，服一刀圭，日三服。肉有箭毒，以藍汁、大豆，解射罔毒。
　　食鬱肉，謂在蜜器中經宿者，及漏脯，茅屋汁霑脯為漏脯，此前并有毒。
　　燒人屎，末，酒服方寸匕。
　　又方，搗薤汁服二三升，各連取，以少水和之。
　　食黍米中藏脯中毒方。
　　此是鬱脯，煮大豆一沸，飲汁數升，即解。兼解諸肉漏毒。
　　食自死六畜諸肉中毒方。
　　黃檗末，服方寸匕。未解者，數日代。
　　六畜自死，皆是遭疫，有毒，食之洞下，亦致堅積，并宜以痢丸下之。
　　食魚中毒。
　　濃煮橘皮飲汁。《小品》云：冬瓜汁最驗。
　　食猪肉遇冷不消，必成蟲癥，下之方。
　　大黃、朴硝各一兩，芒硝亦佳，煮取一升，盡服之。若不消，并皮研杏子
　　湯三升，和，三服，吐出神驗。
　　食牛肉中毒，煮甘草，飲汁一二升。
　　食馬肉，洞下欲死者。豉二百粒，杏子二十枚，□咀，蒸之五升飯下，熟，合搗之，再朝服，令盡。
　　此牛馬，皆謂病死者耳。
　　食鱸魚肝及鯸鮧魚中毒。
　　剉蘆根，煮汁飲一二升良。
　　解毒，濃煮香蘇，飲汁一升。
　　飲食不知是何毒。
　　依前，甘草、薺苨，通療此毒，皆可以救之。
　　食菹菜誤吞水蛭，蛭啖臟血，腸痛，漸黃瘦者，飲牛羊熱血一二升許，經一宿，便暖猪脂一升飲之，便下蛭。
　　食菌遇毒死方。
　　絞人屎汁，飲一升即活。服諸吐痢丸，亦佳。又，掘地作土漿，服二三升則良。
　　誤食野芋欲死，療同菌法。
　　凡種芋三年不取，亦成野芋，即殺人也。
　　附方
　　《梅師方》：治飲食中毒魚肉菜等。
　　苦參三兩，以苦酒一升，煎三五沸，去滓服之，吐出即愈。或取煮犀角汁一升，亦佳。
　　又方，治食狗肉不消，心下堅，或腹脹，口乾，發熱妄語，煮蘆根飲之。
　　又方，杏仁一升，去皮，水三升，煎沸，去滓取汁，為三服，下肉為度。
　　《金匱》方：治食蟹中毒。
　　紫蘇煮汁，飲之三升。以子汁飲之，亦治。凡蟹未經霜，多毒。
　　又，《聖惠方》：以生藕汁，或煮乾蒜汁，或冬瓜汁，并佳。
　　又方，治雉肉作臛，食之吐下。
　　用生犀角末方寸匕，新汲水調下，即差。
　　唐·崔魏公云：鉉夜暴亡，有梁新聞之，乃診之曰：食毒。僕日：常好食竹雞。竹雞多食半夏苗，必是半夏毒，命生薑擂汁，折齒而灌之，活。
　　《金匱》方：春秋二時，龍帶精入芹菜中，人遇食之為病，發時手青肚滿，痛不可忍，作蛟龍病，服硬糖三二升，日二度，吐出如蜥蜴三二個，便差。
　　《明皇雜錄》云：有黃門奉使交廣回，周顧謂曰：此人腹中有蛟龍。上驚問黃門日：卿有疾否？曰：臣馳馬大庾嶺，時當大熱，困且渴，遂飲水，覺腹中堅痞如杯。周遂以硝石及雄黃，煮服之，立吐一物，長數寸，大如指，視之鱗甲具，投之水中，俄頃長數尺，復以苦酒沃之，如故，以器覆之，明日已生一龍矣。上甚訝之。
　　治防避飲食諸毒方第七十
　　雜烏獸他物諸忌法。
　　白羊不可雜雄雞。羊肝不可合烏梅及椒食。堵肉不可雜羊肝。牛腸不可合犬肉。雄雞肉不可合生葱菜。雞、鴨肉不可合蒜及李子、鱉肉等。生肝投地，塵芥不著者不可食。暴脯不肯燥，及火炙不動，并見水而動，并勿食。烏獸自死，口不開者，不可食。
　　水中魚物諸忌。
　　魚頭有正白連諸脊上，不可食。魚無腸膽，及頭無魫勿食。魚不合烏雞肉食。生魚目赤，不可作膾。魚勿合小豆藿。青魚鮓不可合生胡荽。鱉目凹者不可食。鱉肉不可合雞鴨子及赤莧菜食之。妊娠者不可食鱠魚。
　　雜果菜諸忌。
　　李子不可合雞子及臨水食之。五月五日不可食生菜。病人不可食生胡芥菜。妊娠勿食桑椹并鴨子、巴豆藿。
　　羹半夏、菖蒲、羊肉、細辛、桔梗忌菜。
　　甘草忌崧菜。牡丹忌胡荽。常山忌葱。黃連、桔梗忌猪肉。茯苓忌大醋。
　　天門冬忌鯉魚。
　　附方
　　《食醫心鏡》：黃帝云：食甜瓜竟食鹽，成霍亂。
　　孫真人《食忌》：蒼耳合猪肉食害人。又云：九月勿食被霜瓜，食之令人成反胃病。
　　治卒飲酒大醉諸病方第七十一
　　大醉恐腹腸爛。
　　作湯於大器中以漬之，冷復易。大醉不可安卧，常令搖動轉側。又當風席地，及水洗，飲水，最忌於交接也。
　　飲醉頭痛方。
　　刮生竹皮五兩，水八升，煮取五升，去滓，然後合納雞子五枚，攪調，更煮再沸，二三升，服盡。
　　飲後下痢不止。
　　煮龍骨飲之，亦可末服。
　　連月飲酒，喉咽爛，舌上生瘡。
　　搗大麻子一升，末黃檗二兩，以蜜為丸服之。
　　飲酒，積熱遂發黃方。
　　雞子七枚，苦酒漬之，封蜜器中，納井底二宿，當取各吞二枚，枚漸盡，愈。
　　大醉酒，連日煩，每不堪方。
　　蔓青菜，并少米熟煮，去滓，冷之便飲，則良。
　　又方，生葛根汁一二升，乾葛煮飲，亦得。欲使難醉，醉則不損人方。搗柏子仁、麻子仁各二合，一服之，乃以飲酒多二倍。
　　又方，葛花，并小豆花子，末為散，服三二匕。又，時進葛根飲、枇杷葉飲，并以雜者乾蒲、麻子等，皆使飲，而不病人。胡麻亦煞酒。先食鹽一匕，後則飲酒，亦倍。
　　附方
　　《外臺秘要》：治酒醉不醒。
　　九月九日真菊花，末，飲服方寸匕。
　　又方，斷酒，用驢駒衣，燒灰，酒服之。
　　又方，鸕鷀糞灰，水服方寸匕。
　　《聖惠方》：治酒毒，或醉昏悶煩渴，要易醒方。
　　取柑皮二兩，焙乾為末，以三錢匕，水一中盞，煎三五沸，入鹽，如茶法服妙。
　　又方，治酒醉不醒。
　　用崧菜子二合，細研，井花水一盞，調為二服。
　　《千金方》：斷酒法。以酒七升著瓶中，朱砂半兩，細研著酒中，緊閉塞瓶口，安猪圈中，任猪搖動，經七日，頓飲之。
　　又方，正月一日，酒五升，淋碓頭杵下，取飲。
　　又方，治酒病。
　　豉、葱白各半升，水二升，煮取一升，頓服。
　　葛仙翁肘往備急方卷七竟
　　#1喚：原作『噌』，據萬曆本改。
　　#2凹：萬曆本作『向』。
　　#3為，原作門『有』，據目錄及萬曆本改。
　　#4種：疑當作『腫』。
　　#5六十一：原作『六十』，據萬曆本改。
　　#6帶：據前後文義當作『席』。
　　葛仙翁肘後備急方卷之八
　　治百病備急丸散膏諸要方第七十二
　　裴氏五毒神膏，療中惡暴百病方。
　　雄黃、朱砂、當歸、椒各二兩，烏頭一升，以苦酒漬一宿，猪脂五斤，東面陳蘆，煎五上五下，絞去滓，內雄黃、朱砂末，攪令相得畢。諸卒百病，溫酒服如棗核一枚，不差更服，得下即除。四肢有病，可摩。廱腫諸病瘡，皆摩傅之。夜行及病冒霧露，皆以塗人身中，佳。
　　效方，并療時行溫疫，諸毒氣，毒惡核，金瘡等。
　　蒼梧道士陳元膏療百病方。
　　當歸、天雄、烏頭各三兩，細辛、芎藭、朱砂各二兩，乾薑、附子、雄黃各二兩半，桂心、白芷各一兩，松脂八兩，生地黃二斤，搗絞取汁，十三物別搗，雄黃、朱砂為末，餘□砠，以釅苦酒三升，合地黃漬藥一宿，取猪脂八斤，微火煎十五沸，白芷黃為度，絞去滓，內雄黃、朱砂末，攪令稠和，密器貯之。腹內病，皆對火摩病上，日兩三度，從十日乃至二十日，取病出差止。四肢肥肉、風瘴，亦可酒溫服之如杏子大一枚。
　　主心腹積聚，四肢痺躄，舉體風殘，百病效方。
　　華佗虎骨膏，療百病。
　　虎骨、野葛各三兩，附子十五枚，重九兩，椒三升，杏仁、巴豆去心皮、芎藭各一升，甘草、細辛各一兩，雄黃二兩，十物苦酒漬周時，猪脂六斤，微煎三上三下，完附子一枚，視黃為度，絞去滓，乃內雄黃，攪使稠和，密器貯之。百病皆摩傅上，唯不得入眼，若服之，可如棗大，內一合熱酒中，須臾後，拔白髮，以傅處即生。烏猪瘡毒風腫及馬鞍瘡等，洗即差，牛領亦然。
　　莽草膏，療諸賊風，腫痺，風入五藏，恍惚方。
　　莽草一斤，烏頭、附子、躑躅各三兩，四物切，以水苦酒一升，漬一宿，猪脂四斤，煎三上三下，絞去滓，向火以手摩病上三百度，應手即差。耳鼻病，可以綿裹塞之。療諸疥癬、雜瘡。
　　隱居《效驗方》云：并療手腳攣，不得舉動，及頭惡風，背脅卒痛等。
　　蛇銜膏，療廱腫，金瘡瘀血，產後血積，耳目諸病，牛領、馬鞍瘡。
　　蛇銜、大黃、附子、當歸、芍藥、細辛、黃芩、椒、莽草、獨活各一兩，薤白十四莖，十一物苦酒淹漬一宿，猪脂三斤，合煎於七星火上，各沸，絞去滓，溫酒服如彈丸一枚，日再。病在外，摩傅之。耳以綿裹塞之。目病，如黍米注眦中。其色緗黃，一名緗膏。囗人又用龍銜藤一兩合煎，名為龍銜膏。
　　神黃膏，療諸惡瘡，頭瘡，百雜瘡方。
　　黃連、黃檗、附子、雄黃、水銀、蔾蘆各一兩，胡粉二兩，七物細篩，以臘月猪脂一斤，和藥調器中，急密塞口，蒸五斗米下，熟出，內水銀，又研，令調，密藏之。有諸瘡，先以鹽湯洗，乃傅上，無不差者。
　　隱居《效驗方》云：此膏塗瘡一度即瘥，時人為聖。
　　青龍五生膏，療天下雜瘡方。
　　丹砂、雄黃、芎藭、椒、防己各五分，龍膽、梧桐皮、柏皮、青竹茹、桑白皮、蜂房、猬皮各四兩，蛇蛻皮一具，十三物切，以苦酒浸半月，微火煎少時，乃內臘月猪脂三斤，煎三上三下，去滓，以傅瘡上，并服如棗核大，神良。
　　隱居《效驗方》云：主廱疽、痔、惡瘡等。
　　以前備急諸方故是要驗，此來積用效者，亦次於後云。
　　扁鵲陷冰丸，療內脹病，并蠱疰、中惡等，及蜂、百毒、溪毒、射工。
　　雄黃、真丹砂別研、礬石熬、各一兩，將生礬石三兩半燒之，鬼臼一兩半，蜈蚣一枚赤足者小炙、斑貓去翅、龍膽、附子炮各七枚，蔾蘆七分，炙，杏仁四十枚去尖皮熬，搗篩蜜和，搗千杵。腹內脹病，中惡邪氣，飛尸游走，皆服二丸如小豆。若積聚堅結，服四丸。取痢，泄下蟲蛇五色。若蟲注病，中惡邪，飛尸游走，皆服二三丸，以二丸摩痛上。若蛇、蜂百病，若中溪毒、射工，其服者，視強弱大小，及病輕重，加减服之。
　　丹參膏，療傷寒時行，賊風惡氣。
　　在外即支節麻痛，喉咽痺，寒入腹則心急脹滿，胸脅痞塞，內則服之，外則摩之。并廱緩不隨，風濕痺不仁，偏枯拘屈，口喎，耳聾，齒痛，頭風，痹腫，腦中風動且痛，若廱、結核漏、瘰癧堅腫，未潰傅之，取消。及丹諸腫無頭，欲狀骨疽者，摩之令消。及惡結核，走身中者，風水游腫，亦摩之。其服者，如棗核大，小兒以意减之，日五服，數用之，悉效。丹參、蒴藋各三兩，莽草葉、躑躅花各一兩，秦膠、獨活、烏頭、川椒、連翹、桑白皮、牛膝各二兩，十二物，以苦酒五升，油麻七升，煎令苦酒盡，去滓，用如前法，亦用猪脂同煎之。若是風寒冷毒，可用酒服。若毒熱病，但單服。牙齒痛，單服之，仍用綿裹嚼之，比常用猪脂煎藥。有小兒耳後癧子，其堅如骨，已經數月不盡，以帛塗膏貼之，二十日消盡，神效無比。此方出《小品》。
　　神明白膏，療百病，中風惡氣，頭面諸病，青盲，風爛眦鼻，耳聾，寒齒痛，廱腫疽，痔，金瘡，癬疥，悉主之。
　　當歸、細辛各三兩，吴茱萸、芎藭、蜀椒、术、前胡、白芷各一兩，附子三十枚，九物切，煎猪脂十斤，炭火煎一沸即下，三上三下，白芷黃，膏成，去滓，密貯。看病在內，酒服如彈丸一枚，日三。在外，皆摩傅之。目病，如黍米內兩眦中，以目向天風可扇之，瘡蟲齒，亦得傅之。耳內底著亦療之。緩風玲者，宜用之，成膏。
　　清麻油十三兩，菜油亦得，黃丹七兩，二物鐵鐺文火煎，粗濕柳批篦攪不停，至色黑，加武火，仍以扇扇之，攪不停，姻斷絕盡，看漸稠，膏成。煎須净處，勿令雞犬見。齒瘡帖，痔瘡服之。
　　藥子一物方。
　　婆羅門，胡名船疏樹子，國人名藥療病，唯須細研，勿令粗，皆取其中人，去皮用之。
　　療諸疾病方。
　　卒得吐瀉，霍亂，蠱毒，臍下絞痛，赤痢，心腹脹滿，宿食不消，蛇螫毒入腹，被毒箭入腹，并服二枚，取藥子中人，暖水二合，研碎服之。疽瘡、附骨疽腫、丁瘡、廱腫，此四病，量瘡腫大小，用藥子中人，暖水碎，和猪膽封上。癤、腫、冷游腫、癬、瘡，此五病，用醋研，封上。蛇螫、惡毛蝎、蜈蚣等螫、沙虱、射工，此六病，用暖水研，赤莧和封之。婦人難產後、腹中絞痛、及惡露不止、痛中瘀血下，此六病，以一枚，一杯酒研，溫服之。帶下、暴下，此二病，以栗汁研，溫服之。齲蟲食齒，細削，內孔中，立愈。其搗末篩，著瘡上，甚主肌肉。此法出支家大醫本方。
　　服鹽方，療暴得熱病，頭痛目眩，并卒心腹痛，及欲霍亂，痰飲宿食，及氣滿喘息，久下赤白，及積聚吐逆，乏氣少力，顏色痿黃，瘴瘧，諸風，其服法：
　　取上好鹽，先以大豆許，口中含勿嚥，須臾水當滿口，水近齒，更用方寸匕，抄鹽內口中，與水一時嚥，不爾，或令消盡。喉若久病，長服者，至二三月，每旦先服。或吐，或安擊卒病，可服三方寸匕，取即吐痢，不吐病痢，更加服。新患瘧者，即差，心腹痛，及滿得吐下，亦佳。久病，每上以心中熱為善，三五日，亦服，佳。加服，取吐痢，痢不損人，久服大補，補豚腎氣五石，無不差之病，但恨人不服，不能久取。此療方不一，《小品》云：卒心痛鬼氣，宿食不消，霍亂氣滿中毒，鹹作湯，服一二升，刺便吐之，良。
　　葛氏常備藥。
　　大黃、桂心、甘草、乾薑、黃連、椒、术、吴茱萸、熟艾、雄黃、犀角、麝香、菖蒲、人參、芍藥、附子、巴豆、半夏、麻黃、柴胡、杏仁、葛根、黃芩、烏頭、秦膠等，此等藥并應各少許。
　　以前諸藥固以大要嶺南使用，仍開者，今復疏之，眾藥并成劑藥，自常和合，貯此之備，最先於衣食耳。
　　常山十四兩，蜀漆，石膏一斤，阿膠七兩，牡蠣、朱砂、大青各七兩，鱉三枚，鯪鯉甲一斤，烏賊魚骨，馬蘭子一大升，蜀升麻十四兩，檳榔五十枚，龍骨，赤石脂，羚羊角三枚，橘皮，獨活，其不注兩數者，各四兩，用芒硝一升，良。
　　成劑藥。
　　金牙散、玉壺黃丸、三物備急藥、紫雪、丹參、菵草膏、玉黃丸、度瘴散、末散、理中散、痢藥、丁腫藥，其有側注者，隨得一種，為佳。
　　老君神明白散
　　术、附子炮各二兩，烏頭炮，桔梗二兩，細辛一兩，搗篩，日一服五方寸匕，若一家有藥，則一里無病，帶行者，所遇病氣皆削。若他人得病者，溫酒服一方寸匕，若已四五日者，以散三匕，水三升，煮三沸，服一升，取汗即愈。
　　云常用辟病散。
　　真珠、桂肉各一分，貝母三分，杏仁二分熬，雞子白熬令黃黑三分，五物搗篩，歲旦服方寸匕。若歲中多病，可月月朔望服。
　　單行方。
　　南向社中柏東向枝，取曝乾，末，服方寸匕。姚云：疾疫流行預備之，名為柏枝散，服神良。《刪煩方》云：旦，南行見社中柏，即便收取之。
　　斷溫病令不相染方。
　　熬豉，新米酒漬，常服之。
　　《小品》正朝屠蘇酒法，令人不病溫疫。
　　大黃五分，川椒五分，术、桂各三分，桔梗四分，烏頭一分，拔楔二分，七物細切，以絹囊貯之，十二月晦日正中時，懸置井中至泥，正曉拜慶前出之，正旦取藥置酒中，屠蘇飲之。於東向，藥置井中，能迎歲，可世無此病。此華佗法，武帝有方驗中，從小至大，少隨所堪，一人飲，一家無患，飲藥三朝。
　　一方有防風一兩。
　　姚大夫辟溫病粉身方。
　　芎藭、白芷、藥本，三物等分，下篩，內粉中，以塗粉於身，大良。
　　附方
　　張仲景三物備急方，司空裴秀為散，用療心腹諸疾，卒暴百病。
　　用大黃、乾薑、巴豆各一兩，須精新好者，搗篩，蜜和，更搗一千杵，丸如小豆，服三丸，老小斟量之，為散不及丸也。若中惡客忤，心腹脹滿，卒痛如錐刀刺痛，氣急口噤，停尸卒死者，以暖水若酒服之。若不下，捧頭起，灌令下喉，須臾差。未知，更與三丸，腹當鳴轉，即吐下，便愈。若口已噤，亦須折齒灌之，藥入喉即瘥。
　　崔氏《海上方》云：威靈仙去眾風，通十二經脉，此藥朝服暮效，疏宣五臟冷膿、宿水變病，微利不瀉人，服此四肢輕健，手足溫暖，并得清凍。時商州有人患重足不履地，經十年不瘥，忽遇新羅僧見云：此疾有藥可理。遂入山求之，遣服數日，平復後，留此藥名而去。此藥治丈夫婦人中風不語，手足不隨，口眼喎斜，筋骨節風，胎風，頭風，暗風，心風，風狂人，傷寒頭痛，鼻清涕，服經二度，傷寒即止，頭旋目眩，白癜風，極治大風，皮膚風癢，大毒熱毒，風瘡。深治勞疾，連腰骨節風，繞腕風，言語澀滯，痰積。宣通五臟，腹內宿滯，心頭痰水，膀胱宿膿，口中涎水，好吃茶漬，手足頑痹，冷熱氣壅，腰膝疼痛，久立不得，浮氣瘴氣，憎寒壯熱，頭痛尤甚，攻耳成膿而聾，又衝眼赤，大小腸秘，服此立通，飲食即住。黃疸，黑疸，面無顏色，瘰癧遍項，產後秘澀、暨腰痛；曾經損墜。心痛，注氣，膈氣，冷氣攻衝。腎臟風壅，腹肚脹滿，頭面浮腫，注毒脾肺氣，痰熱咳嗽，氣急，坐外不安，疥癬等瘡，婦人月水不來，動經多日，血氣衝心，陰汗，盜汗，□臭穢甚，氣息不堪。勤服威靈仙，更用熱湯盡日頻洗，朝塗若唾，若治□臭，藥自塗身上，內外塗之，當得平愈。孩子無辜，令母含藥灌之。痔疾秘澀氣痢絞結，并皆治之。威靈仙一味，洗焙為末，以好酒和，令微濕，入在竹筒內，牢塞口，九蒸丸曝，如乾，添酒重灑之，以白蜜和為丸，如桐子大，每服二十至三十丸，湯酒下。
　　《千金方》：當以五月五日午時，附地刈取耳葉。
　　洗，曝燥，搗下篩，酒若漿水服方寸匕，日三夜三。散若吐逆，可蜜和為丸，準計一方匕數也。風輕易治者，日再服。若身體有風處，皆作粟肌出，或如麻豆粒，此為風毒出也，可以針刺潰去之，皆黃汁出乃止。五月五日，多取陰乾，著大養中，稍取用之。此草辟惡，若欲省病省疾者，便服之，令人無所畏。若時氣不和，舉家服之。若病胃脹滿，心悶發熱，即服之。并殺三蟲，腸痔，能進食。一周年服之佳。七月七、九月九，可釆用。
　　治牛馬六畜水穀疫癘諸病方第七十三
　　治馬熱蚛顙黑汗鼻有膿，啌啌有膿，水草不進方。黃瓜蔞根、貝母、桔梗、小青、栀子仁、吴藍、款冬花、大黃、白鮮皮、黃芩、鬱金各二大兩，黃檗、馬牙硝各四大兩，搗篩，患相當灰常要啖，重者藥三大兩，地黃半斤，豉二合，蔓菁油四合，合齋前啖，至晚飼，大效。
　　馬遠行到歇處，良久與空草，熟刷，刷罷飲，飲竟，當飼。困時與料必病及水穀。六畜瘡焦痂，以面膠封之，即落。
　　馬急黃黑汗。
　　右割取上斷訖，取陳久靴爪頭，水漬汁灌口，如不定，用大黃、當歸各一兩，鹽半升，以水三升，煎取半升，分兩度灌口，如不定，破尾尖，鑱血出即止，立效。
　　馬起卧，胞轉及腸結，此方并主之。
　　細辛、防風、芍藥各一兩，以鹽一升，水五升，煮取二升半，分為二度，灌後、灌前，用芒硝、鬱金、寒水石、大青各一兩，水五升，煮取二升半，以酒、油各半升，和攪，分二度灌口中。
　　馬羯骨脹。
　　取四十九根羊蹄燒之，熨骨上，冷易之。如無羊蹄，楊柳枝指粗者，炙熨之，不論數。
　　飲馬以寅午二時，晚少飲之。
　　啖鹽法。
　　鹽須乾，天須晴，七日，大馬一啗一升，小馬半升，用長柄杓子深內咽中，令下肥而強水草也。
　　治馬後冷。
　　豉、葱、薑各一兩，水五升，煮取半升，和酒灌之，即瘥。
　　蟲顙十年者。
　　醬清如膽者半合，分兩度灌鼻，每灌一兩日將息。不得多，多即損馬也。
　　蟲顙重者。
　　葶藶子一合，熬令紫色，搗如泥，桑根白皮一大握，大棗二十枚，擘，水二升，煮藥取一升，去滓，入葶藶搗，令調勻，適寒溫，灌口中，隔一日又灌，重者不過再，瘥。
　　蟲顙馬，鼻沬出，梁腫起者，不可治也。
　　驢馬胞轉欲死。
　　搗蒜，內小便孔中深五寸，立瘥。
　　又，用小兒屎，和水灌口，立瘥。
　　又方，騎馬走上坂用木，腹下來去擦，以手內大孔，探却糞，大效。探法：剪却指甲，以油塗手，恐損破馬腸。脊瘡，以黃丹傅之，避風，立瘥。
　　疥，以大豆熬焦，和生油麻搗傅，醋泔净洗。目暈，以霜後楮葉細末，一日兩度，管吹眼中，即瘥。
　　馬蛆蹄。
　　槽下立處，掘一尺，埋雞子許大圓石子，令常立上，一兩日，永差。
　　啖大麻子。
　　净擇一升，飼之，治啌及毛焦，大效。
　　疥，以樗根末，和油麻塗，先以皂莢或米泔净洗之，洗了塗，令中間空少許，放蟲出下得，多塗恐瘡大。
　　秘療疥，以巴豆、膩粉，研油麻塗定，洗之，塗數日後，看更驗。
　　葛仙翁肘復備急仙方卷八竟