太上助國救民總真秘要
　　經名：太上助國救民總真秘要。宋元妙宗編。十卷。底本出處：《正統道藏》正一部。
　　目　錄
　　序
　　卷一　上清北極天心正法序並驅邪院請治行用格
　　卷二　上清北極天心正法 斗下靈文符呪
　　卷三　祛除勞瘵 眾病符訣並天蓬誠邪真法
　　卷四　上清隱書骨髓靈文上
　　卷五　上清隱書骨髓靈文中
　　卷六　上清隱書骨髓靈文鬼律玉格儀式下
　　卷七　輔正除邪考召法
　　卷八　太上正法禹步 斗綱掌日訣法圖文
　　卷九　傳度立獄生天臺匯蓋 斗燈推占訣法
　　卷十　上清北極驅邪院行遣公文式
　　太上助國救民總真秘要序
　　臣竊聞太上開化，運真氣以育群生。正一傳宗，闡明威而顯幽隸。然則神章妙典，雖遇時而當出。元科真律，實戒之於妄傳。恭承仁聖，在上受天寶命，闡揚至道，可謂至矣。近又建寶籙之宮於都城，設傳度之壇於禁近。拯濟符藥，保安黎元。受厚惠者，日有千人。向真風者，十瑜八九。裒訪仙經，補完遺闕。周於海寓，無不畢集。繼用校偉祕藏，將以刊鏤，傳諸無窮，俾天下洽於淳古，人民敦於性命，可謂道炁純全之運，太平萬世之時也。臣夙遭幸會，叨居羽屬，遊歷四方名山靈嶽，尋訪師法。三十餘年，粗得衆要，備其施用，敢不激勵于其時者哉。臣曩寓南陽，遂嘗以符水拯其疾苦。僅及數年，仕民獲效者，不可勝數。一旦叨承韶旨；遣赴闕門，繼蒙命號誥錫之寵，自揣何功上報天澤。臣於前歲七月，被旨差入經局，詳定訪遺及瓊文藏經，開板符篆，因得竊覽經錄。殆至周遍神章寶篆，靡所不有，獨於救世治療符法，適時可施之術，殊為隱闕，未有完顯備用之文。臣不敢惜其所聞，忘其淺陋，輒以所授符法祕用口訣，分為十卷，名曰《太上助國救民總真祕要》，繕寫成編，冒昧上進，庶以少裨聖志，搜揚道法萬分之一，且獲資於後學，少益見聞，亦愚臣在道之至願也。
　　政和六年閏正月十五日，臣妙宗謹序。
　　太上助國救民總真秘要卷之一
　　洞幽法師元妙宗編
　　上清北極天心正法序並驅邪院請治行用格
　　臣聞天心之法，北極中斗之法也。北極者，天之中極，萬象之所會。北斗者，天之中斗，萬炁之所禀。故為天之心，則其法本之於此也，同出乎正一之宗，為劾治之樞轄。自昔饒君夙著《陰功簡》在天意，神付真籙，受訣紫霄，嗣系遞傳其法，遂明之于世。若乃致召福祉，祛息邪戾，統辨陰陽之理，分隸幽顯之情，事靡不備，法用簡要，莫大於斯。近世高行之士，助天行化，輔國救民，尤尚此法。其於施用，功驗或鮮者，蓋由傳受不該於精博，學之未詳於至術，道力罔周，神奇難備，徒縈名實，反何益之於事哉。臣謹將本法兼祕授口訣，摭集符印，步綱躡斗，旁通之要，盡其隱奧，闡未明之旨，略已見之文，貴在行持，曲達元妙，庶於流演，津利無涯矣。
　　按律，天心正法太上祕訣，凡傳授，須按年限，告明科典之式，真靈報應之驗，乃可施用，不許妄授，違擅科禁，犯者不唯神氣不行，又有幽顯考罰，殃咎非輕。其傳度自有典儀，具於後卷，學者宜以此審知耳。
　　祈求禳請
　　一國家祈求雨澤，或久晴不雨，或螟蝗灾蟲為害，人民灾傷，妖星照臨分野，或邊寇侵境，陣敵臨尅，蛟龍水怪漂蕩人物，傾覆舟船，如此等類，事無巨細，並用飛奏上天，請天兵誅滅，及申諸天星府，五嶽四瀆四海九江龍神，牒本屬城隍，山川道路合屬地分，及六丁六甲，雲雷兩部。須得當任掌首靈司，或民庶投狀，稱說某界內為某事，已於某處開建道場，壇席恭俟。感應後，當修設大醮，以謝天恩。具狀保奏差來吏兵，還治進爵加秩，以為效信。務要精誠，克彰靈應，若或懈慢，則四司彈紏，三官考錄，有違天科，罪當不赦。
　　癲邪鬼祟
　　一治癲邪鬼祟，先取本人詣實文狀，據其事理，合用申行去處。先劄付本家司命五道土地，次牒所屬州縣城隍，或奏本部兵將收捉，或用奏上天，建立天獄，收捉鬼祟。凡申發文字及差兵將，先用賞設訖，方給帖牒關引等付之案，令奉行，次給符水與病人吞佩。蒙恩之後，再用賞兵，及修設齋醮謝天，以答靈貺。其齋醮法，信量貧富，豐儉為之。如委實家貧，不能辦者，師為代備之。若富者蒙恩之後，鄙恡財物，不修報謝，有昧兵將之功，即反招殃咎，難以禳解。
　　山魈精怪
　　一山魈精是五行不正之精，詐稱賢聖，私通婦女，起水放火，拋擲塼石，引弄六畜，變現光怪，依附生形，晝夜遊走，驚懼人口，一切怪異。先詳看狀詞，情理切害者，咸依上條，飛奏上天，申某嶽借兵，或牒本處城隍。其所用法，信賞，一如上例。
　　傳尸復連
　　一斷絕傳尸復連，解咒詛等，並先取本人狀詞，稱為某人所患某疾，本家曾於某年月日某人，因此疾亡，或後來又因此疾亡幾人，須一一具亡過姓名，或曾作甚功德，追薦未退，即當飛奏上天，及申東嶽，乞移牒地府，給假差人，押赴某處，生天臺，露迹顯現，聽受經法。當建黃籙道場幾晝夜，沐浴化衣，設食受戒，焚龍童子，傳太上救苦真符，拜奏章表，立名追薦。齋畢，差四直使者齋券驗壇牒，押亡人下地府，計會功德司，及生天案官吏，與依例受生。後賞兵訖，下蓋法，永斷後患，及付符水與病人吞佩。若頻夢先亡來為禍害，附著人體，指說事理，若非外鬼，當須功德薦助生界。凡係同親尊長，及從房骨肉為祟，亦用追悼，可得存亡共濟，患害不興。事訖謝兵，一如上例。其咒詛，如有因此死者，量力貧富，合作功德。拔贖訖，次行申奏，止絕咒詛之處。干擊符廟，不得舉行，須管永遠斷絕。
　　遣治瘟疫
　　一發遣瘟部鬼神，傷寒熱病，豆赤眼，口瘡五瘧，寒熱狂邪瀉痢等病，服藥不退，祈禳不應者。先取本人事狀，詣實申牒，劄付所屬，或飛奏上天。令修醮謝罪，懺雪過犯，方給符水吞佩。牒十二年王收攝先行，毒藥毒氣不得傳染。家門仍以靈符鎮斷，及下蓋法，永遠不患瘟病。仍須賞兵，餞送瘟部鬼神遠去。事平之日，醮謝上天，以答恩祐。
　　祈請嗣息
　　一祈求嗣息，若人婚娶多年，不生男女，或乳產不育，或多女無男，或幼年早夭，蓋為六害相刑，或值孤辰寡宿，或先緣積惡，嗣續難成。凡似此類當具夫婦生年月日時，飛奏上天，及申監生注生案，仍申東嶽，特與注一男與某人。仍付符與吞佩，須令預作功德，及修聖像之事，伺候感應。蒙恩之後，當設齋醮，以謝上真所賜之恩。
　　禳謝灾病
　　一禳灾悔過，連年灾害，困苦牀枕，藥食不療，祈告無驗，或值星曜照臨，或冤邪尅害，或犯土司禁忌，或先緣見世業報所攖，是致上天譴責#1，下鬼訴誣。若欲祈禳，皆先首悔，修齋設醮，拜表投詞，冀聖道哀憫，赦其過咎。
　　破不正符廟
　　一破諸不正神廟，謂非國朝祀典之神，依草附木，或盤泊泉池之中，野怪山精，侵人害物，橫求血食，興作疾病，一切不祥之事。若有狀詞投告，當申東嶽，飛奏上天，差天兵收擒詐亂邪神，及焚毀祠宇，按律治罪。若私有香煙之祠，有福德及一方之民者，取衆保鄉人等文狀保明，申奏上天，乞賜遣賞，許令重立祠廟，今人承奉。依治鬼律，應正廟係國家祀典之神，不得曲邀祭享，私受血食厭禱，令人咒詛，枉取生人魂魄禁閉，使人入投水火，自欲殘刑性命，不務生理，多生公訟。一切疾病，所作不利，耗失家財，許人陳狀詳委，是實申奏，候報應施行。若生人誤有觸犯，牽及神理，鑒證猥事，致生灾難，亦許首謝，不得刑害居民性命至死。若有干冒，雖係流，仍聽求謝也。
　　雜類邪氣等
　　一鬼怪雜類輒行邪氣，敗壞人酒醋之類。或犯禁忌，家宅 不寧。發掘古墓，伏屍為害。六畜作怪，生子自食。蟲鼠怪嗚，雌雞夜啼。蛇蟻流毒，入宅為害。刀搶棒劍，妄作聲響。夜行見鬼，心生恐怖。鬼開閉人門戶，敲打什物，陳設盃器飲食，使人持刀投井自縊，使人或哭或歌，憂悲不樂。使耗散家財，借人衣物，放火燒宅。呼人姓名，鬼炁入人心腹，惡夢鬼魅驚魘，寢寐不寧。使人多公事口舌，夫妻不和，產乳難生。使人田蠶荒耗，種蒔不豐，經商虧折，萬事不遂。或新屋內鬼神聚集，旋風入宅，狐狸亂鳴，大木無風倒折，釜鳴並溢，家事器物，輒自行動。小兒夜啼，不宜男女。奴婢多走，牛馬瘟疫死傷。白日鬼物見形，怪聲光影千幻。萬妖侵生，蠹物之事，卒述難窮。今略舉此數例，庶知法中有律制伏，事無巨細，皆有法度。其或調理無憑，涉於虛誑者，不在行遣之限。其蒙恩之後，所用賞兵醮謝之禮，並須隨力供給，不可全闕科儀。神明不遠，在人耳目之前，苟有不生信心，輕毀侮黷，罪延先世，禍及子孫，灾害鋒起，悔何可及。
　　右以上錄出法中條例，備此數門，品貫詳明，了然可解，標為圖像，顯於人庶。凡有患請治者，按行而不疑。不信輕黷者，講聞而知悔。此則代天濟物的，不可苟求於貨財。彼或請命投誠，切勿違慢於科律。應詣當院投狀，及請乞符水者，並詳此知悉。
　　太上助國救民總真秘要卷之一竟
　　#1『責』原作『貴』，疑誤，據上下文義改。
　　太上助國救民總真秘要卷之二
　　洞幽法師元妙宗編
　　上清北極天心正法斗下靈文符咒
　　存變遺治訣
　　凡辟除瘟疫，治危病，斷傳尸疰氣，制伏狂邪鬼神，破不正符廟，並先精潔焚香，步綱畢，變神，默以虔告上清北極大帝後，便步斗綱，念斗咒，至破軍上，念天綱大聖咒，彈卻斗訣後，以天丁訣，直至而行。次依四季殿朝玉皇上帝。錄其因依，節略事情，依式上奏，候玉皇敕旨。却往某人家，指揮二神將，隨後至某人家門外。用變神句呼神將，同用上帝及天丁訣，存帶去人為四直功曹，六丁六甲將軍，當界土地畢，後點取隨身要用訣目耳。
　　北斗七星局邪訣
　　存北斗星覆鎮頭上，以綱柄指向前。存兩手肘膊胸，為一座斗星畢，後步北斗七王入門，從貪狼步起，以綱柄指向前。至廳上坐。存己身為北極驅邪院使，左手執都天大法主印，右手仗三昧火鈴劍。如三天正一真人服飾。交泰冠，魚鬣服，烏爪朱履。左右存四大天王，八大金剛，十二大神，子丑寅卯辰巳午未申酉戌亥，十二時神。六丁六甲將軍，當直日時二功曹，然後據事依法行持。
　　變神訣
　　凡行持遣敕，並先變神，掐本師訣，存為驅邪院使，天師服飾。二神將，日時功曹立於左右訖，次用上帝訣。次變神訣，念咒。次遣用掐上帝訣，兩手俱作，叩齒三十六通。次步綱如常法，微祝曰：
　　授太上法籙弟子，具位謹召年神月將六甲吏兵，今日今時，直符籙中神將，統兵助法神將一千兵馬，直日六丁騎吏兵馬，一合下來。行神布氣。又叩齒七通，咒曰：結變神印，念變神咒。
　　吾非凡之身，頭似黑雲，髮如亂星，左目如日，右目如月，鼻如火鈴，耳如金鍾。上脣雨師，下脣風伯。牙如劍樹，十指如功曹。敕吾左肋岷山君，敕吾右肋廬山君，敕吾左足左雷將軍，敕吾右足右電將軍，敕吾脊骨泰山君，三十六禽，二十八宿，並應吾身，急急如律令。 
　　識法中聖像
　　北極五靈老君，玄冠羽服煥然。如望日輪中有帝王、髣髴左右侍玉女，策之徐徐，而侍從如帝姓遐諱明。
　　上臺真君，身長一丈，面黃，吐黃氣，散髮道裝，淺黃之衣，手執玉圭，乘三素玄雲，頂中有黃炁。名虛精。
　　中台真君，身長一丈，面白光，吐白炁滿天下，道裝白衣，執白圭，乘白雲，頂中有白炁。名六淳。
　　下台真君，身長一丈，面青有光芒，氣如絲，射暗立青氣中，道服青衣，執青圭。名曲淳。
　　貪狼星君，身長一丈二尺，如曠野鬼帥，披髮，面色青赤，左手拄白棒，右手按前。
　　巨門星君，如美婦人，披纓絡，戴五色花冠，執通明寶扇，青衣女子侍從。
　　祿存星君，如二十美丈夫，花貌，披草衣，執紙筆，正面立。
　　文曲星君，披髮，執文字，騎五色雲龍，顏如婦女。
　　廉貞星君，獨髻，騎白龍，戴七寶冠。從者四人，各執戟，隨武曲。
　　武曲星君，象頭人面，仗劍，披纓絡。從者四人，各執戟隨從。
　　破軍星君，猪頭人面，手持歡喜團，披白素衣，口吐赤炁，光明奪日，立斗柄頭。
　　輔星，冠冕服，執簡，如世宰輔之服。
　　七元星君，皆道裝黃衣，乘黃雲，白圭，頂中出玄氣。
　　弼星，緋衣，同七星。長一丈，執圭，出五色雲氣。天剛大聖上帝封為婆羅王，乃七元之領袖。身長百尺，著素羅，披髮，左手叉腰，右手仗劍，跌足丁立，面紫色。頂中出氣兩條，一青一白，於青白中，復有赤炁如絲以訣取之。
　　真武，身長百尺，散髮，金鏁甲冑。足踏五色靈龜，又名螣蛇八卦之龜。按劍，立眼，如電光。凡用真武符，即取氣，以為功曹注入筆頭墨硯中，後以斗訣書之。左右執旗戟共九人，同乘黑雲。
　　天丁力士，緋衣大袖，弁冠，執戟。姓句，名民子。
　　神將，皂衣，緋抹額，如神人。統兵仗劍，助法執戟，或作將軍狀。本師訣句之，咒曰：
　　北帝有將，職主驅邪。神通廣大，利爪長牙。威動天地，氣若雲霞。統領吏兵，驅使夜叉。後擁劍戟，前走雷車。威風戛地，走右揚砂。功賞正道，收捕精邪。為禍等鬼，盡底擒拏。急急如律令。出將居左。
　　北帝有將，職主驅瘟。上承聖旨，下救生民。德合天地，威動乾坤。腳踏滄海，頭戴崑崙。後有力士，前擁三軍。驅雷走火，劍戟如雲。闢開人路，澮塞鬼門。夜殺惡鬼，日吞五瘟。一切禍鬼，捉赴帝君。寸斬無赦，碎如微塵。急急如律令。出將居右。
　　功曹，戴冠，朱履，仗劍。以本將日辰訣句之。
　　土地，白襽衫，裹幞頭，著靴，身長三尺二寸。以本師訣句之。
　　子日直符，鼠頭人身，黑衣持鑲。
　　丑日直符，牛頭人身，黃衣，執如前。
　　寅日直符，虎頭人身，著青持。者，戟上有赤芾。
　　卯日直符，兔頭人身，著青持。
　　辰日直符，龍頭人身，黃衣持。
　　巳日直符，蛇頭人身，赤衣持戟，有紼。
　　午日直符，馬頭人身，赤衣持戟。
　　未日直符，羊頭人身，黃衣持戟。
　　申日直符，猴頭人身，白衣持槍。
　　酉日直符，雞頭人身，白衣持槍。
　　戌日直符，狗頭人身，黃衣持槍。
　　亥日直符，猜頭人身，黑衣持鑲。
　　已上直符同嶽兵、勇猛鬼神，帶甲持戟。
　　天界直符，焦公奴。
　　地界直符，鄭元喜。
　　空界直符，張元伯。
　　驅邪院使，張天師。披白魚鬣服，交泰冠，足躡朱履，左手持都天大法主印，右手仗三昧火鈴北斗神劍。
　　傳教，譚先生。松形鶴體，戴華陽巾，衣紫鶴氅，字凌虛。
　　傳教，饒先生。眉目疏秀，形儀長五尺餘，舉止端雅，衣鶴氅，華陽帽。
　　東嶽差來補充統兵神將一員，裹朝天幞頭，皂繡金花袍，紅羅抹額，碧玉束帶，金鎖甲，蒼龍皴紋靴。身長十二丈，執鏗鋼長劍，乘赤馬，擁紅繡旗，主統吏兵，護衛正法。若遇有救應，收擒鬼賊，誅伐行事。乃主通傳教令，明白約束，激勵部伍，克敵克勝。若有使令，即時受事。事畢，明通報應。
　　助法神將，持黃鉞斧，乘白馬，擁黃繡旗，衣冠甲冑，等同統兵神將，並齊心協志，統攝吏兵，衛護法師。若有救應，收擒鬼賊，誅伐等事，皆同謀慮。通傳教令，整肅兵威，制勝料敵，有所使令，明作報應。二主將，十亞將，二十兵頭部伍，五龍神，五嶽主，精兵一千人。一規儀使，二主簿官，十二曹使，四直功曹，一土地。
　　亞將十員，形貌不一，各長一丈，冠帶兜鍪，黃金甲，手執弓矢戈劍，各五色旗，乘馬。二主將驅率所部兵衆，擁敵收擒誅伐，聽主將擊勵兵陣，務要威猛。
　　兵頭部伍長二十員，銀兜鍪，鎖甲，操利器。身長九尺五寸，或乘或步，常佐十亞將驅策部伍，震動威猛，救應勤勞，務功立事。
　　防禦五龍神祇，應五人，常制禦龍神，防護道法。若本院有所祈禱雨澤， 助國利民，主驅發引龍，務降時雨。若本院有收擒精怪誅伐，則破蕩窟穴，夷滅宮廟，摧裂山澤，掃蕩邪精，流布旺炁，治怪除妖。
　　左右震奮力士二人，掌立斗獄，躬親護衛。
　　九獄主九人，本院有囚禁鬼神，繫勘之事，各率神兵，堅固緊切，不得透漏，現露蹤跡聲色形狀，明使報應，解獄交付主者。各要執持器杖枷械，繫縛鞭扑之具。
　　精兵一千衆，各長九尺，衣雜綵衣，銅兜鍪，鐵甲，各執器仗弓劍，並五人為伍，五伍為兩，四兩為一亞將所管，二兩為一兵頭部伍長所管。皆以英傑勇銳猛捷，收擒鬼賊，制伏精怪。若鬼魅兇狂，敢行抗捍，則各整器械，盡力誅斬，務立功勳。亞將部伍長明教令，無使懈慢。
　　直壇規儀一員，冠古大夫冠，衣古大夫服，佩劍，搢笏，履舄。糾察將吏兵衆，務令整肅。常有規儀。若遇救應收擒，舉覺將吏兵衆，有功者舉賞，犯者無赦。
　　兵府行司主簿一員，從事四員，掌握兵籍名數。凡將吏兵衆，誅伐救療，錄功畫過，畫一申聞機宜，許置同贊長，副審而行之。
　　隨兵從事八人，主隨主將，掌職庶事。有職備使，未有常任。隨事使令，通傳號令。
　　當直年月日時使者四員，以精兵協佐，機宜謹密，句呼鬼神，通傳號令，奉受文誥，進發表章，關文狀牒，明通報應，無輒稽遲。
　　直壇土地一員，以行司所到處土地，充主管界內鬼神，本院有關告，通傳教令，句集搜捉邪祟，傳遞關牒。行司所主，隔絕兇惡小人，虎狼毒蛇，厭穢不祥，伏尸注炁，檢察遏絕，無不叮嚀。
　　監兵廚主吏一員，掌本院飲食羞膳。凡宴饗庖饌，務在精潔，驅逐鼠蟻蠅蟲猫犬諸穢。若有鬼賊偷藏及有褻汙，仰立顯威靈，務令驚畏。職各有任，故莫可闕。
　　發功曹法咒
　　敕某日當直功曹使者，諦聽吾言。吾奉上天敕命，佐天行化，助國救民，治病除妖，剪邪立正。使汝上天，為吾徑赴天曹。使汝入地，為吾直往地府。使汝入水，為吾徑入水府。三界之內，應有邪祟鬼神，不問高下，速就逐處收捉。吾今治病除妖，更莫住滯。明承牒命，無輒故違，稟救奉行。急急，吾在壇前卓劍相待。右手掐四指根，如拋劍在目前。
　　發土地咒
　　天靈地靈，天地交并。承帖土地，不得留停。速去速來，吾在壇前卓劍相待。
　　書符訣
　　凡書符，先須告三界直符使者，今關告符中所請。符中諸大聖衆，願降威光，灌注符筆。凡欲為人書符行法，及自修真，步綱履斗，皆須隨陰陽日行用，若不依此，少驗無靈矣。
　　陽日、甲丙戊庚壬。
　　陰日，乙丁己辛癸。
　　凡欲書符，便用斗訣。三台星形，逐星落筆，取炁灌注筆中。
　　上台，頂出黃炁。
　　中台，頂出白炁。
　　下台，頂出青炁。
　　凡書符，三台星用三台咒，敕字墨書玉皇訣。日月並天剛大聖字，並用朱書，念天帝釋章咒，語盡筆盡。七星，朱書，念拆斗咒。黑殺大聖，一依前咒語書。三清敕墨書，用訣書之。聻字，念天蓬咒，天蓬訣，語盡筆盡。煞字，用上清訣。鬼字，用斗訣。七縛七煞。念咒，各想真炁。
　　凡書符行法，先靜其心，更勿雜想。坐建向破，可存本師在前，傳度之師。祖師在後。祖師上清大帝，有天蓬、天猷三十六員大將，侍衛祖師大帝。存自身為驅邪院使，如天師狀，戴斗，前足踏剛星，後足踏魁星，取日月天剛真炁入口中，後逐法盡吹之，次第而取，不得差亂。其炁，太陽真炁，火色。太陰真炁，銀色。天剛真炁，赤色。
　　右書符，取炁，並用前法。
　　三光正炁及祝筆咒
　　月君七縛咒
　　唵嚩□囉□囉婆娑薩訶。
　　日君七煞咒
　　唵嚩□囉軍挐利娑訶。
　　天剛正炁咒
　　天帝釋章，佩帶天剛。五方凶惡之鬼，何不消亡。飛仙一吸，萬鬼伏藏。天剛大聖，收入鬼心。念日月天剛咒，并各取正炁入符中。
　　祝筆咒搯斗訣念之
　　天剛大聖，北斗尊星。誅斬凶惡，滅跡除形。魔王畏懼，膽碎心傾。救民疾苦，大賜威靈。治病去禍，回死作生。天符到處，斷絕妖精。降臨真炁，聖威奉行。急急如律令。
　　三清敕訣
　　敕王清敕   敕上清敕　用三清訣彈　敕太清敕　却後再取
　　凡驅滅強邪猛鬼神風，狂怪惡瘟疫傳尸，即用三清敕。小事，只依常式書之。
　　三台星形圖內聚形并朱書
　　北斗星形
　　四天閉黑濁炁混凝常持鉞斧手把天丁威尚一呼瞻碎心傾靈君巡檢聽察尋聲九州社令一一呼名誅鋤凶惡獲罪不輕凶惡者死慈善者生斬頭截足杵碎其形鬼妖蕩盡人道安寧治病驅邪符到奉行急急如律令
　　天剛符
　　天剛大聖符，為國禳灾。日月失度，慧星晝出。旱澇蟲蝗，瘟疫流熾。凶惡鬼神入境，出見醜惡怪形，入人宅舍，拋塼擲瓦，使風放火，迷惑生人。即書天剛大聖符真形，存破軍星正炁，如法取而書之。
　　凡有上件事，書此符者，依此法書。預前一日夜，備置香花酒果，供養天剛大聖，并露紙筆墨於香案前。至曉，可屏絕外念，清靜身心，依法書篆此符。餘皆倣此。
　　散形
　　天字式
　　玉清上帝 上清大帝 太清大帝 玉皇上帝
　　剛字式
　　天剛大聖 北斗尊星 誅戩凶惡 滅跡除形 魔王畏懼 膽碎心傾 救民疾苦 大賜威靈 治病却禍 回死作生 天符到處 斷絕妖精 降臨真炁聖威奉行急急如律令
　　大字式
　　聖字式
　　乾 元 亨 利 貞邪不干正 六甲 六丁 天丁 力士 五雷 使者 風伯 雨師執符而行急急如律令
　　敕字式
　　玉清上帝 上清大帝 太清大帝 四大天王 五部火輪都法主金木水火土五星尊神 六甲六丁將軍 七元尊神 左輔右弼星君 八大金剛人 九天元君 十方護法神王 玉皇上帝敕 
　　煞字式
　　北極大帝 天蓬都元帥三十六員大將 天官尊神 地官尊神 水官尊神 天煞神君 地煞神君 水煞神君 年煞神君 月煞神君 日煞神君 時煞神君無却無道鬼神皇天不容地府不受
　　鬼字式
　　天帝釋章 佩帶天剛 五方凶惡之鬼 何不消亡 飛仙一吸 萬鬼伏藏 天剛大聖收入鬼心 存見上天 節度破軍尊星真形取無吹入符中
　　聚形
　　三光符
　　散形
　　天帝釋章 佩帶天剛 五方凶惡之鬼何不消亡 飛仙一吸萬鬼伏藏 開天門 閉地戶 留人門 塞鬼路 念月君七縛喝七遍取炁 念日君七煞咒七遍取炁 天帝釋章佩帶天剛五方凶惡之鬼何不消亡飛仙一吸萬鬼伏藏天剛大聖收人鬼心取炁
　　聚形
　　真武符
　　散形
　　開天門 閉地戶 留人門 塞鬼路 □□□□□□□ 月至十二月神將 角亢氐房心尾箕井鬼柳星張翼軫 奎婁冑昴畢觜參斗牛女虛危室壁 子辛子寅子惠子真子鄰子戊子庚 拽煞鬼神君 五炁 靈龜 吞魔 食鬼 念月君七縛咒七遍取炁 念日君七煞咒七遍取炁 天帝釋章佩帶天剛五方凶惡之鬼何不消亡飛仙一吸萬里伏藏天剛大聖收人鬼心取炁
　　聚形
　　遣符法
　　右真武真形，護身鎮宅，驅制鬼神邪魔，解冤咒詛，治瘟病伏尸鬼疰。依存變書之，想見符使，披髮跣足，黑衣，乘黑雲，二十八宿從之。咒曰：
　　玄武符使，大逞威靈。救民疾苦，斷絕邪精。搜捉凶禍，辟滅其形。收魂附體，七魄安寧。護身去禍，永保長生。眾神凜凜，敕到奉行。急急如律令。
　　次用雷公局發符，閃目三度，存為雷電光明，霹靂打破病人家住宅，化為神仙宅，金階玉殿，人皆為神仙，并無凡物。
　　祭造法印式
　　昔先師所受真人北極驅邪院并都天大法主印二面，可以雷震棗木，用六丁六甲日，至誠焚香，齋戒潔淨，命匠開之。却以甲子夜，星月明煥，於華蓋上，用棗湯二十四盞，時果二十四楪，茶酒香等，先具聞奏呈樣，仍獻錢馬等，上驅邪院法主，開印入印聖眾，天丁力士，五雷使者，風伯雨師，六丁六甲，飛符走印將吏，監印掌印尊神，捧印童子，印中聖眾。
　　北極驅邪院印樣
　　都天大法主印樣
　　驅邪院印并都天大法主印，各方一寸八分，以金玉為之，雷震棗木亦得。召六丁六甲使者，結界守護。置訖，以紅朱傅印面上，先聞奏上天，次申東嶽及關合屬，去虔照會，方得使用。
　　敕印咒凡祭印使印，先誦之
　　北極神印，佩帶真靈。三師下降，依吾旨陳。神印一下，福壽來臻。邪魔皈正，道炁長存。急急如律令。
　　開印咒
　　天印靈靈，玉皇上帝敕行驅邪，法主監印，天丁力士捧行。邪道聞知膽碎，病人見即安寧。凶逆為禍者滅，慈善為福者亨。急急如律令。
　　使印咒
　　天帝神印，印山成湖，印后成途，印樹樹枯，印地地裂，印木本折，印水水絕。印上徹下，印外徹裹，印前徹後，印左徹右，印邪邪止，印鬼鬼滅，印病病除，印痛痛散。破除鬼炁，流殃墓注。急自走去，正神來居我處。急急如律令。
　　入印咒
　　天丁力士入天印，猛裂邪魔化作塵。急急如律令。
　　合墨法
　　細墨二兩，辰砂桃油柳油椿油煙各一分，以少許清酒煮，皂莢子膠溲和之，五月五日午時作之。咒曰：
　　六甲六丁，神墨靈靈。五老真炁，北方化生。玄元道本，誅斬邪精。人神清淨，鬼妖滅形。發符奏牒，奉命速行。急急如律令。
　　祝硯水法
　　四大開明，天地為常。三光神水，辟除不祥。書符殺鬼，伏吾□□。雙星守護，七靈通光。邪神翼伏，萬炁混康。急急如律令。
　　朱墨筆咒
　　太陽俱照，陰鬼當衰。神朱明日，光露太微。我今所化，萬鬼俱摧。七炁成斗，三炁成台。三星俱照，符到速追。筆為神劍，墨為戈戟。筆法治病，萬邪俱伏。急急如律令。取太陽炁流注其口，念咒存想畢，磨墨。
　　磨墨法
　　先右轉四十九轉，念十二時辰，二十八宿，日月貪狼，至破軍。次左磨七轉，念□□□□□□□。訖，取各星真炁，吹入硯中。
　　收筆並祭法
　　以六丁六甲日，或五月五日繫之，共十二管，長七寸一分，用紫毫三副，上應三台。以甲子日夜，星月分明時，沐浴更衣，行持燒香。用表燒獻天剛大聖，錢馬向華蓋上，用臘茶十二盞，搯本師訣，存六丁六甲從天門出，乘黑雲下降，化筆為六甲六丁神將。咒曰：
　　天丁力士，六甲六丁。聰明正直，操惡最靈。魔神畏懼，邪鬼心傾。佐天行化，掃蕩妖精。助吾道法，救護群生。敕下神筆，速降威靈。書符殺鬼，滅跡除形。上帝敕下，急急奉行。
　　收水並祭法
　　先用本師訣，次用上帝訣，二咒同使。
　　每月天德月德日，六甲六丁日，及婆羅王下降日，遇天雨降，收入瓶中，逐月華蓋上，望天剛大聖，天德月德，五帝龍君，醮祭。靜心齋潔，存聖眾從天門乘黑雲降下，化入水中，用本師訣。湯茶十二盞，錢馬等，誦咒罷燒之。先化土地一分，次化丁甲，錢馬祭筆，亦如之。咒曰：
　　天德月德，五帝龍君。上天節度，破軍尊星。統領神將，六甲六丁。神通第一，威猛最靈。救下神水，救度群生。書符篆籙，收斬妖精。治病除祟，杳絕其形。急急如律令。
　　化錢咒
　　變神為本師，右手搯仗劍訣。
　　無為法象，用火為得。燒化錢財；雲香馥郁。唯願神仙，留恩降福。第三度云：大道神仙，留恩降福。其錢馬文字，并一齊排定燒之。
　　北帝符
　　此諸符舊本，與天心法兼行，今以附錄於此。
　　散形
　　飛仙大聖 玉清聖境原始天尊 上清真境太上道君 太清仙境太上老君 玉皇大天帝 北極大帝 紫微大帝 左輔右弼相君 上元天官 中元地官 下元水官 上台虛精 中台六淳 下台曲生 六玉皇殿前四＋萬兵 天蓬大元帥 七元尊神 正月至十二月神將 北極大帝身披龍服平天冠坐 十二時神將 五千萬兵陽先仰陰先復 華蓋七星 貪巨祿文廉武破 天剛大聖印敕 甲乙丙丁戌己庚辛壬癸 真武大聖卓劔相待
　　聚形
　　太上旃檀九獄符
　　散形
　　正月至十二月神 中宮大聖 飛天捷疾 十二時辰將 天剛大聖 七政將軍 九天使者筆住鬼神住 貪巨祿文廉武破 子辛字寅子惠子鄰子戊子庚 上元唐將軍 中元葛將軍 下元周將軍 乾坎艮震 巽離坤兌 開天門 閉地戶 留人們 塞鬼路 一轉六神藏二轉四煞沒三轉動天地四轉轉天開五轉邪無路六轉鬼消滅 天不容地不受一切逆天無道鬼神赴陰雨獄中受死 天蓬大將從酆都山下來收無道鬼賊 
　　聚形
　　凡篆此符，先依式步斗，取剛炁，存三師，中宮旃檀大將，九獄符吏，當界土地，里域真官正神，及某身中法籙吏兵，左右圍繞三匝。訖，默奏曰：為某人甚事，仗侍香功曹通奏，徑達上帝，乞降斗剛真炁，助臣筆法，驅邪輔正，與道合真。
　　次存斗剛炁入筆，敕筆咒：神筆靈靈，與神交并。神筆一下，萬鬼自刑。急急如律令。用七星印并功曹印。
　　九獄官咒
　　公　星　崔　陳　曹　馬　張　夏　侯
　　右九獄官，收捉斷頭落角逆天無道一十五種不正為禍鬼神，赴吾陰獄中受死。取天剛炁，吹入符中。
　　次念旃檀神王咒
　　唵嚩藥叉炎奢炎奢那閻炎舍耶毗奢來也哆囉哆囉旃茶旃茶摩竭虎竭萬來耶敕敕敕勒勒勒朴勒朴旃持唬持唬吽鈸連嚩訶。
　　次念七星咒
　　北斗七星，吾召汝名。凶神伏尸，土鬼潛形。八旺隨吾所行吏兵，速出護吾之身。急急如律令。
　　次念天蓬咒
　　天蓬天蓬，九元煞童。五丁都司，高刁北翁。七政八靈，太上浩凶。長顱巨獸，手把帝鍾。素梟三乘，嚴駕夔龍。威劍神王，斬邪滅蹤。紫炁乘天，丹霞赫衝。吞魔食鬼，橫身飲風。蒼舌綠齒，四目老翁。天丁力士，威南禦凶。天騶激戾，威北銜鋒。三十萬兵，衛我九重。辟尸千里，祛却不祥。敢有小鬼，欲來見狀。鑊天大斧，斬鬼五形。炎帝烈血，北斗燃骨。四明破骸，天猷滅類。神刀一下，萬鬼自潰。急急如律令。已上咒念畢，各取本炁，吹入符中。
　　火鈴符
　　散形
　　太一真人 左青龍右白虎前朱雀後玄武 靈寶真人玉皇上帝八百萬衆 念二十八宿角至軫 □□□□□□□ 上元唐將軍 中元葛將軍 下元周將軍 仰天 覆地 金木水火土五行尊神取炁 念天宿星君 貪巨祿文廉武破 子辛子寅子惠子真子鄰子戊子庚 五星尊神天印敕
　　聚形
　　真武大聖符
　　散形
　　二十八宿星君 □□□□□□□ 金木水火土五星尊神 臰肉并皆內 是由光父 臰肉內柔和 子由先生腐爛息子曰蛇流火星血玄武行宮殿神鳥蠻使者急急如真武大聖勅 八卦神君一切無道鬼賊急去 上元天官 中元地官 下元水官 日月星辰滅鬼天剛神煞鬼河魁神斬鬼 貪巨祿文廉武破
　　聚形
　　止小兒夜啼法
　　用一小火，燒殘柴尾，長六寸，削尖。燒處去灰皮，面南變神，搯本師訣，取南方火星真炁，吸入口中一炁，吹於柴尾上。再吸閉炁，書下二十字於其上，令於牀下，向月破上釘之。切防動觸。
　　我有撥火杖，將來作門將。捉著夜啼鬼，徹曉終不放。有符，口傳心授。
　　止頭痛法
　　用三光符，貼太陽穴。然後取天剛炁，三度呵之，立瘥。
　　破臃毒法
　　搯斗訣，默念三光咒七遍，取三光炁呵之。三度，自然消散。毒蛇毒物，所傷亦同。
　　治赤眼法
　　先變神，搯本師訣，取二光炁，灌注水中。然後喝一聲，搯斗訣，念咒曰：唵嚩日利夜□吒，你是李公仲，緣何來我家。急急如律令。三度念之，三次喝之，將水含洗眼。
　　住瘧子法
　　先變神為張翼二星官，身長百尺，披綠雲帔，執碧玉圭，居南方，專管瘧鬼。瘧鬼祖名，形如黑憂等鬼。用斗訣，書此六字於紙錢上，令三拂病人，於門外燒之，存求符人為本日日神功曹，便面北燒香，重書斗中七星名，令病人吞之。立差，仍書將，於男左女右手中指上繫之。仍押法師花字於符上，候不發，以紙錢將符於門外燒之。仍用桃枝煎湯，下三光符尤佳。存念張翼二星官，收斷瘧鬼祖名，形如黑憂等鬼。念二七遍。
　　催生符并可斷鼠
　　用栢木長四寸，大三指，向天門上置筆，望破燒香訖，立以雙足，並先開前，謂之開天門。次開後，謂之閉地戶。巽上坐，向乾方，把昴星訣及太陽訣。存自己在北斗口中，取巨門星紫色真炁，下灌符筆，一炁書之。掛於房閤之中，其孕婦未當臨產之時，勿得令見，蓋恐動胎耳。符樣：
　　若催生，以三寸方圓紙書符，存見四凕使者，裹拳腳樸頭，皂巾抹額，著緋大袖之衣，布列煞鬼雷電火車，以符自咬定，默咒七遍，咒曰：
　　天地合，日月合，人鬼合。一炁念之。
　　次存符兵雷電火車與符入腹中，以新汲水吞下。男左女右，手中握出。
　　許真君咒水治病咒
　　南招搖，北玄武。東老君，西白虎。天上翁，地下母。五方神水，啟錄降臨。敕先誦過咒一萬遍，母用時，只咒七遍。凡咒，先握雷公局，一炁念三七遍。取五方炁并天剛炁，灌入水中。如遇一切病患，可施此術，施布大功。更以三光符同用，甚妙。
　　雷公局
　　仰左手，合右手，以左手第四指鈎右手第三指，右手第二指壓左手第四指，左手第三指鈎右手第四指，左手第五指背壓右手第四指背，中節右手第五指鈎左手第五指，左手大指搯左手第二指中節，右手大指搯子文。
　　太上助國救民總真秘要卷之二竟
　　太上助國救民總真秘要卷之三
　　洞幽法師元妙宗編
　　祛除勞瘵衆病符訣并天蓬馘邪真法
　　治勞瘵說文
　　夫屍蟲傳症之患，始自療疾，而起於嗜慾。嗜慾不已，而至喪逝。然雖早歿，其如天限未盡，而皆為枉夭，冥司未有拘管，未受輸回，是以魂爽滯留，無由超脫，遂化為陰邪之氣，傳染骨肉，大率無他，欲依托生炁而已。其蟲食人精血枯悴，以至於五臟傳遍，而流痙不已，往往舉族由此傾陷，益可傷痛。其病之甚，藥餌不能療，鍼灸不能及，假使桑公在世，華佗#1再生，則曷能起之也。惜乎，生民非辜，枉遭陷溺。由是上天哀憫，而道法出焉。經云：其疾日月尚淺，關節未過者，可以治之？如已過關者，救治弗痊，遇治玆法，則絕後來之患。應救度，須令病家縷細具狀，述患人從初得疾日月處所因依，及亡者入夢勾連邪鬼妖怪之事。凡欲行持，惟在誠恪，所有科法供獻贄真，請炁之儀，量力厚薄，隨分等降出之。若貧寒之家，或法師出備。自富之家，宜按科法以備醮禮，上答天恩。行法之師，切戒貪為己用，所得科物，一以充香火焚誦之用。二則，濟山林寒棲塵世窮困之人，但合規儀，亦不可鄙惜財貨，輕慢祕術，泄黷上聖，則招譴責。條憲昭昭，誠可慎之。今以經驗眾符，備列于左。
　　斷尸疰日吞符卷內符並聚形，並朱書
　　殺傳疰之蟲滅屍鬼符
　　右符篆畢，用淨素合盛以淨水，安在病人前。將符別令一人持符，投在水中，不令動著，七日內符沈，則疰鬼疰蟲自死，病頓愈矣。若符不沈，而浮者，其瘵遲安。神驗，不傳非人。
　　太上紫庭符
　　凡書紫庭符，先燒香，步剛斗呎，所患事理，存見五方金木水火土五真君在案前，各出身光，化炁入硯中，變硯為黑龍池，黑為戈戟，筆為神劍，然後磨墨四十九轉，左磨之，默念天蓬神呪，吹炁入硯中。次右磨四十九轉，默念二十八宿，十二月將，七星名，八卦神君，吹炁入硯中。次想硯中光明奪日。然後搯玉皇訣，呪筆曰：
　　天圓地方，六律九章。神筆一下，萬鬼消亡。急急如律令。
　　呪筆，則卓筆三卓，或畫三畫於案上。而書符，謂陰日，則晝。陽日，則卓也。
　　散形
　　一炁混成 二儀交泰　一土　二水　三火　四金　五木 天圓於天門上起筆 地方自地戶上起筆 雷火 雷火 六丁居左 白虎力傍 天丁力士 斬鬼不祥山精伏尸傳疰消亡 轉雷火二動轉天地明三轉三將軍四轉四聖人五轉五獄助六轉萬病滅七轉七星佐八轉八方攝玉皇上帝敕
　　聚形
　　右於別紙上，書此符同前。第一斷疰，日吞符，一處燒服。如欲服者，先灑掃一淨室，男左女右，置燈一盞，備油半跳子。至夜靜，將符於針頭上穿定，燒作灰。於淨盞中焚香，祝病人姓氏生月年紀，并得患因依，所告符中真聖。次以法水同符灰一處調，吞之。令病人面向本命方坐，不得言語。令一二人相伴，須臾，患者或似夢寐中見鬼物來辭別，當問姓氏。或只見蟲自身中，即速捉蟲，內油跳中煎之，送長流水中，永絕傳染矣。
　　呪水治勞法雜病通用
　　太一之水祖且良，舉水入口續神光。大腸涉瀝至膀胱，蕩滌五臟入胞。百病除愈邪鬼亡，上合天地體輕強。急急如律令。
　　右呪水朝向太陽，夜望剛星，默念七遍，吸炁吹入水中，調符追蟲用之。患人蟲出後，每日早晚須服三光并五雷等符，取下五臟中積聚惡物。過一月後，一向平復，亦常戒喜怒嗜慾，及諸生玲油膩之物，尤妙矣。
　　五雷靈符
　　臣妙宗昔年遇人，常授五雷等符，二十餘年。治救危篤疾患，及婦人鬼胎鬼炁，腹中癖塊，橫生死胎，一切邪病，活全困苦者，不可勝紀。伏遇聖上，奉道祕法，不敢隱藏，謹徧類之於此，流傳後學，慎宜寶之耳。
　　散形
　　開天門 閉地戶 留人門 塞鬼路 穿鬼心 破鬼肚 一轉雷火動二轉霹靂發三轉動天地四轉四聖人五轉五獄助六轉萬病滅七轉七星佐八轉八方攝想南方雷火吸入口中吹在符上 雷雱震雯想南方炎帝駕萬里火車取火炁吹入符中然後念六星蓋之□□□□ □□□服符時以桃葉心或桃仁各七煎湯面南吞五丸五臟惡物悉皆取下
　　散形
　　病　在　心　上　出　筆　向　上　病　在　心　下　出　筆　向　下
　　通目見鬼神符
　　右符，以未行持前，書此三道。行持或醮時，吞一道。行持或醮罷，吞二道。先念呪七遍，然後吞之。縱未見形，亦能聞鬼音響也。呪曰：日是吾父，月是吾母，五星是吾兄。吾行神符，攝收鬼神。急急如律令。
　　又符
　　此符，收醮之後，於燈下，用朱書紙上，燒為灰，置水椀中，用洗眼，令靜立，見鬼神。以水洗耳，則聞鬼神言語。若被鬼神所害，先用此符，大驗勝矣。用呪同前。
　　陰符應符下可書，陽日書陽符，陰日書陰符
　　聚形
　　中宮大聖 飛仙捷疾 陽獄獄鬼地界人界收攝五方斷頭折是不正鬼賊速通吐 上元唐將軍 中元葛將軍 下元周將軍
　　散形
　　陽符
　　散形
　　中宮大聖 飛仙捷疾 陽獄獄鬼地界人界收攝五方斷頭折足不正鬼賊速通吐 上元唐將軍 中元葛將軍 下元周將軍真武大聖卓利相
　　聚形
　　天一靈符
　　散形
　　天一貴神 天地水三官 太上老君 中黃老君 吾有大兵十萬 □□□□□□□ 日月星辰煞尸鬼 二十八宿煞尸鬼 九府鬼官煞尸鬼 九曜虛辰煞尸鬼 九宮八卦煞尸鬼 二十八宿角至軫宿出筆 左青龍　右白虎　前朱雀　後玄武　四轉出筆　各存本色真炁吹入符中
　　聚形
　　火鈴符此已下並係雜治符
　　散形
　　靈寶天尊 太上老君 百萬神 左青龍 白虎 前朱雀 後玄武 上元唐將軍 中元葛將軍 下元周將軍 十八宿 □□□□□□□
　　凡書火鈴符，存變身火，以至滿室。如給與人，亦想火光，而前去臨。燒灰法，水調下，或戴此符，除一切邪祟。用之書符，呪曰：
　　太上火鈴，炎帝之精。光霞掣電，明耀三清。流火萬里，鬼賊滅形。神印一著，灰滅邪精。三五將軍，豁落吏兵。平天憂地，誅鬼不停。飛符走印，頭戴五星。擲火前殺，萬鬼千精。六天故炁，付與天丁。五靈真老，是吾本師。無礙神通，萬靈同歸。惡鬼絕滅，不祥者追。中皇九道，威布四維。伏匿故炁，不遺纖微。五瘟七疰，吾能毅之。何神敢逆，何鬼敢窺。酆都戮形，北斗斬死。神印纔下，萬鬼消糜。急急如律令。
　　北帝符
　　散形
　　上元唐將軍 中元葛將軍 下元周將軍 金木水火土 □ □ □ □ □ □ □ 角亢氏房心尾箕 斗牛女虛危室壁 奎婁胃昂畢觜參 井鬼柳星張翼軫 開天門 閉地戶 留人門 塞鬼路 穿心鬼 破鬼肚
　　聚形
　　凡篆北帝符，以庚申甲子夜，面北燒香步斗，取剛炁書之。即誦呪曰：
　　天圓地方，六律九章。神筆一下，萬鬼消亡。急急如律令敕。默念七遍，呵筆頭，再呪之。呪曰：
　　黃元六甲，萬神遣靈。精氣輔我，神仙佐形。急急如律令。
　　誦訖，以朱書。但一切邪炁傷寒，鬼炁鬼胎，小兒驚啼，以桃柳心煎法水，燒符成灰，以法水調下，臨外服之。凡給符與人，即念北帝通神呪曰：
　　深底帝塗酥叉、阿若密帝烏都叉、深耆叉、波頼牽叉、耶彌若叉、烏都叉、勾羅帝祁麼叉。
　　瀝血符
　　散形
　　玄武大聖 天官 地官 水官 左青龍 右白虎 開天門 閉地戶 留人門 塞鬼路 玉情大帝　上清大帝　太清大帝　北極紫微大帝侍從天仙眾 天蓬大元帥　天猷副元帥　翊聖保德真君　真武靈應真君 布橫梁 豎玉柱 刺鬼心 破鬼肚 折鬼足 天大聖 筆行鬼神行筆住鬼神死 □□□□□□□ 叱吒大神 迷魔神將 天煞地煞　年殺月殺　日殺時殺　三十六殺　上帝敕殺一切無道鬼賊急急如律令 
　　一轉六神藏二轉四煞沒三轉雷火動四轉　四轉雷火殺五轉霹靂聲六轉山鬼死七轉收一切贊無道鬼神正炁住邪炁去
　　大火鈴符
　　散形
　　東拂子大火 西衢耶尼火 閉地戶 留人門 塞鬼路 北鬱丹空火 南膽炎天火 青火南赤火西白火北黑火中央黃火 十二蜃 十八宿火 北極大帝七元星君部領天兵五雷兵衆六調鬼魔大火
　　聚形
　　凡書大火鈴符，先如前法行持，步七星綱，搯玉皇訣，存想各方大火炎炎，下灌朱筆硯中。成符，安在為怪處鎮之，立驗矣。
　　鐵扇子符
　　舉意如見太陽，左手捻功曹印，步乾元綱。然後，想書案為壇，紙為帛，練墨為百藥，筆為利刀。取北斗七星各色真炁，吹入硯中。然後磨墨，左磨十二轉，用十二月將，右磨十二轉，用十二時神，共二十四轉，應二十四炁。呪筆書符，呪曰：
　　天圓地方，六律九章。神筆一下，萬鬼消亡。急急如律令。
　　散形
　　開天門 閉地戶 留人門 塞鬼路 穿鬼心 破鬼肚 一轉收城隍 二轉收土地 三轉收三代家先 四轉收年月日時四直 五轉收五虛六耗 六轉收六丁六甲 七轉收七齊八座 八轉收八方無道鬼神 九轉收九州分野之鬼上元唐將軍急捉鬼中元葛將軍急縛鬼下元周將軍急斬鬼
　　聚形
　　又呪曰：
　　太上神刀殺，震動三千界。法水流入心，萬病自然差。淘賓奴是汝之父，畢楊奴是汝之母，速作速作，汝若不作，吾差天兵到來，伐汝祖父，虛遭六塵。□□□□□□□。急急奉上帝敕。發訣出炁。
　　追魂靈符
　　散形
　　開天門 閉地戶 留人門 塞鬼路 □□□□□□□ 太陰太陽 二十八宿 貪巨祿文廉武破 五炁靈龜天魔食鬼取各色真炁注人符中
　　聚形
　　炁殺靈符搯北帝訣
　　散形
　　太字 天剛大聖七炁 曳字 煞字 鬼字 陰日字 陽日字 日敕字 陽日敕字巳上書之按分形年訣各取本炁
　　聚形
　　呪曰：
　　炁殺靈符，鎮宅安龍。驅遣五瘟七痙行病之鬼，新死故亡雌雄注射傳屍復連，山魑泉石倚草附木，應有一切不道鬼神，閑殃虛耗，准太上符到，速去他方。急急如律令。取北斗真炁吹之。
　　催生符
　　北 敕 急 出 
　　每道收東方太陽炁吹入，搯龍訣，從寅上點至申，落至戌，挑申，即是也。呪曰：
　　日出靈光，遍照十方。袬纓合富，上合太陽。變女為男，女即邊強。百神安穩，壽命延長。監生在前，司命在後。手把符出，速生速生。急急如帝君律令。取三光炁吹符。
　　催生并下骨骾符用斗訣
　　如催生，變神為監生大神。如下骨并腹內諸般病患，變神為驅邪院使。
　　散形
　　開天門 閉地戶 留人門 塞鬼路 穿鬼心 破鬼肚□□□□□□□左七輔
　　聚形
　　書符畢文呪曰：
　　吾今敕汝身，立為監生童。為吾傳符到，子母速分離。急急如上帝敕。呪筆發符，想來人為催生童子，把符去，看人接符，用左右手，知男女。如吞符時，用順流水，面北吞之。發符時，用雷公訣發之。
　　火輪符
　　於火日午時篆，如不能候得火日，但用陽日。
　　變神為天師，左手結金槍印，面向太陽，念無量無定極真君。向日，以金槍寫火字一箇，念南方火德熒惑真君。又寫一火字，念萬應赤帝真君。又寫一火字，又念三真君一遍。鼻引日中三道火炁，來在心中
　　散形
　　乾坎 艮震 巽離 坤兌 一真君 念二真君 每一筆念火輪將百
　　聚形
　　以絆紙朱書，發符亦念三真君，存太陽並南方火炁炎炎，下注符中。
　　天蓬救治法
　　按天蓬神，即北帝下將也。經云：天蓬本形，是北斗第九星也，即金眉老君化身，伏魔救護眾生，無間男女，悉可奉之。常以月五及二十五日，是天蓬大聖下日。此日，即以清水一碗，劍一口，香一鑪，案一張，如法焚香。白膠亦得煎栢湯，餅百花五果，隨意供養。若三元日，即擊七星燈，壇纂花果供養。
　　若是行禁之時，先須握固，暝目存神，叩齒，鳴天鼓三通。當臨目存思，五藏五炁變為· 五神，左青龍，右白虎，前朱雀，後玄武，頭中七星，足下麒麟。三台之形，天剛所向，三歷鬼道，結伏魔印，破邪鬼矣。若啟請之時，先存左日右月，北極大帝玄冠羽服，七星真君朱衣赤績。次存北斗斗中，真人玉女，三元將吏，從空玄之中，應應身形。次存天蓬金頭大聖，四面八手，身長五十丈，著金甲，手持劍戟帝鍾神印，兵三十萬騎。雷師電師，仙童玉女，羽仗赫然，各持金劍，從空降臨前後訖，然後焚香啟請。欲念天蓬神呎，先叩齒三十六通，次捐天蓬交鬼目，目在左手中指第二節上。搯訖呪曰：
　　天蓬天蓬，九元煞童。五丁都司，高刀北翁。七政八靈，太上浩凶。長顫巨獸，手把帝鍾。素梟三乘，嚴駕夔龍。威劍神王，斬邪滅蹤。紫氣乘夭，丹霞赫衝。吞魔食鬼，橫身飲風。蒼舌綠齒，四目老聶。天丁力士，威南禦凶。天騶激戾，威北銜鋒。三十萬兵，衛我九重。辟尸千里，祛卻不祥。敢有小鬼，欲來見狀。钁天大斧，斬鬼五形。炎帝烈血，北斗然骨。四明破骸，天猷滅類。神刀一下，萬鬼自潰。
　　言殺字，日常持念，不須念殺字，恐有所傷鬼神，念萬遍，功成矣。凡誦此呪，四言一啄齒，以為常節，此是修真之科。若晝夜而誦，不必一一啄齒。若有鬼難，依法端坐，一依四言一啄齒，或先啄七啄，誦之三遍，更啄七啄，陳懇心願，為祟之鬼，皆眼暗盲爛而身死。此呪，北帝祕之。
　　若世人得此呪法，常能行之，制御諸惡，添神益炁延年，卻禍度厄禳災，救護生人，無有枉橫。男女長幼，可以行之。修誦者，當須傾心專一，不得雜事諸法邪衛並安同室，此皆六天惡神。黷犯靈直，或笑誧神呪，以似常文，天蓬作怨，能令人癲狂，自投水火，考延填墓，疊流一門，殃咎七祖，不可不慎，勿輕真祕矣。
　　天蓬追鬼法並符
　　凡有人來請法師，先取來人炁三通，足下步斗，起至斗口，後點丑地斗，至未上發，存斗口蓋頭，存斗杓指前。出門，存一天官！下令先去，卻從辰上發天兵，戊上發地兵。後行三十六步，次發一斗，發五嶽並．三光等兵馬將兵，兼發城隍土地橋梁五道，後到患家門裹，用小功曹局一道，次用立牙歷毒印，點子午斗。如迫鬼神不至，即發密存黑海，用繫鐵鼓印，存臺按為神龍。又先存天地水三官，次城隍土地，後發五嶽府君等兵馬搜補。書符時，先取天剛炁，伏在心上，化身為天蓬大將嚴駕，夔龍在左，六甲六丁神在右，並六大直符使祗候。想筆為劍，紙為鐵板，磨墨念天蓬呪五遍。每遇念畢，取天剛炁一口，吹入墨內。畢後書符，筆盡方成符。
　　散形
　　上元唐將軍 中元葛將軍 下元周將軍 嚴駕夔龍 蓬大將鐵柱鎖 天蓬大將怒覷鬼 天蓬大將長釘釘鬼眼 天兵馬使 條毒龍長千尺 條毒蛇長千 大將橫劔斬鬼腳 乾坎震艮巽離坤兌為禍鬼神急去不去者付吾魁剛之下死敕
　　聚形
　　天蓬三十六將符口訣并序
　　大唐時，麻姑山昔麻姑於此山得仙，故號麻姑山中有一人，姓鄧名紫陽，焚修道典。於此山中，修酆都之術，在此山洞之中五載矣。日夜修持，略無懈怠。誦天蓬神呪，無時暫捨。時遇上元之夜，天色晏然，月明如晝。紫陽焚香啟奏，願降真靈。依前誦念，忽天降一書，素絹黑文，光明數道，飛入室中，瞥然不見。紫陽嗟嘆，莫測涯際，遂定意於磐石之坐。暝目之間如寐，見一神人帶甲仗劍，告紫陽曰：吾是北天六丁使者，奉上帝敕，賜爾黑篆神符三十六道，內有二字，禁其施用，備載於此也。
　　天蓬三十六符，今鮮有行者。世雖有文，然見其多是三十六單字，亦不得其祕文合形之妙訣。臣昔授此文，並有合形，特異於世之有之者，施而用之，殊顯靈效，謹具于錄。
　　天篷天篷
　　此是天蓬大元帥真符。五星降青色真炁，注符筆。想北斗第可以誅符破廟，禁錄一切凶猛鬼神，伏歲連屍，妖精怪異雌雄之病。若但至誠存想書符吞帶，千鬼萬怪，見者滅形耳。
　　九元殺童
　　此是天殺大將軍。存想北斗第六星降黑色真炁，注筆成符。去除邪魔疾病癲狂風走者。書此符吞帶，即去除邪鬼魍魎，逃遁遠離。
　　五丁都司
　　此是六丁大神將。存北斗第五星紫色真黑，注筆成符。可以制伏瘧鬼五癎之病。但書符吞帶，其病立差。
　　高刀北翁
　　此是北斗七元。想北斗第七星黃色真炁，注筆成符。欲見王候尊官，但書帶之，貴人見，無不欽愛也。
　　七政八靈
　　此是三殺大將軍。存北斗第四星青色真炁，注筆成符。止五瘟瘴癘及赤眼頭疼等。但書符吞貼，即獲大驗矣。
　　太上浩凶
　　此是太上浩凶神將。存北斗赤色真炁，注筆成符。軍陣鬥敵，但書帶佩，即有強兵戰勝之力。自在驅役邪魔鬼神，攝錄山精妖魅。
　　長顱巨獸
　　此是海龍王，收攝三精鬼神。存見北斗第四星赤色真炁，注筆、成符。制伏虎狼蛇蟲蜂竭，一切毒蟲蜇咬疼痛膿血者。但書損處，貼吞立差。
　　手把帝鐘
　　此是五嶽大神將。存見北斗第二星黃色真炁，注筆成符。不計官私，佩者大吉。
　　素梟三乘
　　此是三千大魔八景大神將。存想北斗第三星黃色真炁，注筆成符。佩者不被惡魔惱亂，惡心向者，悉皆歸順，不能加害，返當貽咎，冤橫永消，干試不犯也。
　　嚴駕夔龍
　　此神常在玉皇上帝處使之，凡間不得驅策，同用之，返為殃害。
　　威劔神王
　　此是威南大神。存北斗第五星青色真炁，注筆成符。可以制客死之鬼兼伏尸。若與人為患者，但書此符吞貼，其鬼祟忤者，見符當走十里潛形。
　　斬邪滅蹤
　　此是常在上帝玉皇前使用，下方不得驅策，返招殃禍。
　　紫炁乘天
　　此是北帝鎮錄神王。存北斗第五星白色真炁，注筆成符。欲求官祿，事無不應。若佩之，無惡夢，令人形神皆安，元氣鎮體，疾惡不侵，長保利貞也。
　　丹霞赫衝
　　此是玄都大神將。想北斗第七星紫色真炁，注筆成符。但書佩帶，可以破散盜賊人行惡心，返歸善矣。
　　吞魔食鬼
　　此是黑殺大神將。想北斗第七星黑色真炁，注筆成符。可以縛賊禁船，辟除顛魔，及除埋葬故墓伏尸之鬼，男祥女□凶惡之鬼。
　　橫身飲風
　　此是二十四大神將。存想北斗第五星白色真黑，注筆成符。可以破樹木精魅石精鬼怪，但書符貼鎮，皆不敢為患，悉皆敗藏。
　　蒼舌綠齒
　　此是日月大神王。想北斗第二星紫色真炁，注筆成符。可以辟除官私口舌，一切橫禍，並可消弭也。
　　四目老翁
　　此是四目老翁大神王，領百萬眾。想北斗第六星赤色真炁，注筆成符。可以療諸邪炁，鬼胎癥癖癖之炁，及一切腫膿疼痛。書之吞貼，立效矣。
　　天丁力士
　　此是天丁大神將。想北斗第六星真炁，注筆成符。可以制伏凶魔，遍身邪炁，疼痛頭昏。書之吞貼，立有神驗。
　　威南禦凶
　　此是上清威南大神將。想北斗第七星黃色真炁，注筆成符。可以伏百鬼，令男女孝順。
　　天騶激戾
　　存天騶大神怒目震睛。想北斗第三星紫色真炁，注筆成符。可以呼五嶽之神，收捉邪鬼，祛攝妖氛也。
　　威北銜鋒
　　此是威北之神。可想從北斗下降，次存北斗第八火車之炁，注筆成符。治小兒邪炁之疾，吞服佩帶，護身大吉。
　　三十萬兵
　　此是三十萬大神將兵士，皆隨從天蓬大元帥左右侍衛。可以賓伏萬魔眾行惡意相向。但書帶佩之，無患。
　　衛我九重
　　此是北極帝君。想北斗第七星黃色真炁，注筆成符。諸廟靈神睹佩符者，悉皆避之。若度虛危險厄，切宜佩之。
　　辟戶千里
　　此是太玄殺大神將。想北斗內赤色真炁，注筆成符。可以除滅疫瘴。若夜行佩之，去除恐怖，鎮衛形魂也。
　　祛卻不祥
　　此是天丁吏大神將。想北斗第六星黃色真炁，注筆成符。可以破除男女不祥之鬼，並鼇井之神宅神作諸禍患。帶貼，立免矣。
　　敢有小鬼
　　此是五帝之兵。存月中光炁，直注筆中成符，隨炁書之。可以療百蟲毒所傷，及瘡廊等。但書在水椀中，用水洗之，瘡疥即差。
　　欲來見狀
　　此是三洞六官真君。想北斗第六星黃色真炁，注筆成符。辟除心腹脹滿，鬼炁鬼胎，氣促疼痛，宿食不消。
　　钁天大斧
　　此是天蓬大元帥手下，持金斧斬殺諸惡鬼神。想北斗第二星青色真炁，注筆成符。可除骨節疼痛
　　斬鬼王形
　　此是北帝狼戾大神將。想月華真炁，注筆成符。可以斬殺萬怪千精，並一切惡夢。書之吞貼，立差。
　　炎帝烈血
　　此是四明炎帝，南方乘車而來。日光真炁，注筆成符。可以療積年腫瘡，蟲蛆惡毒，蜂蠆所害，顛魔疾病，湯火所傷，打折撲損。吞貼立差。
　　北斗然骨
　　此是北極大帝使者，用火燒百鬼骸骨。存北斗第五星黑色真炁，注筆成符。若被呪詛及毒藥傷害，但書符吞佩，其藥毒立吐出，呪詛消散。
　　四明破骸
　　此是四明功曹使者。存北斗第二星青色真炁，注筆成符。可以辟除蝗蟲鼠耗等，如有此災，書符貼於竹竿上，蟲鼠立絕。
　　天猷滅類
　　此是天猷大神將。存北斗第五星青炁，注筆成符。可追捉虛空飛走鬼神及飛鳥作怪。書符鎮之，立滅。
　　神力一下
　　此是大黑殺神將。存北斗赤炁，注筆成符。辟除五兵、萬鬼、古廟之神。書而鎮之，走散遠離。本廟如當歸伏，即有報應。
　　萬鬼自潰
　　此是三十六將，舉戈齊征千萬重。又存太微黑殺真炁，注筆成符。可以禁制不從我者，萬種鬼神及妖精，皆悉敗散。
　　諸學道之士，若遇此聖文真法，直須仰重志口，依此逐字存想真炁書之，即通靈聖，大有神驗。密用修之，勿得曲輕慢，不許妄示非道之流，恐生輕易，貽於損害之禍矣。
　　太上助國救民總真秘要卷之三竟
　　＃１『佗』原作門『他』，疑誤，據上下文義改。
　　太上助國救民總真秘要卷之四
　　洞幽法師元妙宗編
　　上清隱書骨髓靈文上
　　骨髓靈文，唐葉法善天師所傳，出自漢正一天師之遺法也。功驗神奇，莫可擬測。舊以九符常甩傳授，其餘隱祕，莫不聞見。臣昔於九符之外，復得十符，謹續本文之次，別成中卷，稍闡元綱，以廣妙用也。其於條律，自如舊本，載之于後云耳。
　　火鈴驍將飛捷符
　　卷內聚形符，除陰符黑書外，餘並朱書。
　　散形
　　玉清上帝撥開天門 圓地方隨吾筆走直入魁剛左陰魁右陽魁左七轉唐宏 葛雍 周武 金木水火土周天列宿星君 貫雷三尺大龍王太一迅雷飛符使拋天擲地乘火雲 乘天製劒迅烈風雷上張天羅下布地網今日直符太清天吏三官使者赴某處收捉邪鬼
　　聚形
　　太乙奔星收邪符
　　散形
　　金木水火土□□□□□□□ 金金靈靈隨吾筆行 六甲六丁三官四將入 嚴駕夔龍 縛成鐵柱動其跡 左青龍從某魂取青龍氣 右白虎從某魄取白虎氣 三台載吾咄咄
　　聚形
　　右此二符欲書，先望天剛在何位，並用黃絹，陽日墨書。陽日朱書，步天星，取天剛氣，左手結紫微印，右手擎符。咒曰：
　　天剛七星，三天神兵，翻天撼地兵。三天大魔王，玉清侍御，飛符使者，從天降下，從吾太上真符，今日今時，隨此神符赴某處家何事，追捉邪鬼。今日功曹直符，北帝斬鬼吏兵等，侍吾左右。用引一道同去矣。執符從天門上步斗，至天魁止，地戶上步到天剛，覆身再入（８Ａ４０）上，面（８Ａ４１）燒符為灰，叩齒七遍，又念前咒，左手握符灰，右手仗劍，倒移三步，至綱上立，喝符使功曹往某處，不得住滯，以氣吹劍，一指所往方上，然後以水噀之。此法可達天門－，五嶽四漬，江河淮濟，無所不通。可用一丈二尺黃絹書，常用不必也。凡用須如法，大驗，無術可加，故此二符為首。
　　撼山符
　　散形
　　此天為父 此地為母 日月五星是吾使 天官地官水官 春雷夏雷秋雷冬雷 飛風走石大神王 翻天撼地兵千萬 左隊火車轟辟歷 隊火車飛急電筆指山山嶽動 二筆毒龍海水渾 山震木撼百谷沸騰何物敢當不復順 □□□□□□□
　　聚形
　　大鎖龍符
　　散形
　　天尊上帝敕 玉皇上帝敕 五雷飛騎 天地水三官 日太陽君月太陰君 三天步吏兵 五天雷火將一條鐵柱長千尺炎火天丁謹護持但係水妖當此死 鐵臺交加嚴雷火車縛龍敕龍吐水復敕 鐵騎奔衝截海源當吾符者形不全上帝敕流金火鈴大力天丁可付水帝承上文何敢不從今日布炁九道盡塞
　　聚形
　　右此上二符書，當於月建上步斗綱，然後看天剛在何處，取氣閉息，氣逆行，舌柱上腭，捻左手中指中節，不得離，於斗口上書符，捻訣目。咒曰：行上清無極大道法主，某謹召水官地官，某界土地官俵道使，河侯山祇，某處某事，吾謹敕此符，閉逐三江，注游五海地界水界中，或有妖怪港越水府，不時興作，殘害下民，吾使丁亥丁丑甲戌甲申神將，統飜天撼地兵，隨此神符，一下乃定，一依吾告指揮。叩齒二十四通，下筆便書撼山符。以緋絹一丈二尺，書此符時，高叱於某山，山當振動，鬼神奔走。知鎮龍神怪異，以鐵板一尺二寸，書篆鎖龍符，安岸壁上，則物不能過。如投入湖潭，龍怪衝符者死。
　　上清飛暴捉神符
　　散形
　　三台星用三台咒，在第二卷。
　　右眼月陰日先書右左眼日陽日先書左 太清王帝敕取太陽真平天大魔王炁入真炁入 九天大統兵飛仙騎史天丁力士急捉 左元太乙日月星三官獨守將一炁計劍二氣記星北斗七元星急電急風雷大赤衝入天布陣六甲張弓法注萬星捉縛妖凶 井鬼柳隨吾筆走背逆者縛逆道者斬首斗罡浩炁治吾身口急律令
　　聚形
　　右書此符，先自本命上起斗，變神為上清法師，再於斗口內，返步至剛。用白絹一丈二尺，朱書，取剛炁，存入朱筆中，掐中指第一節，烈火燒香祝：
　　奉請三天門下三師，及兵吏九天大統兵太一真官，日月真境平天大魔王，天丁力士六甲布陣，使五雷君雲中飛符，捷疾使速速急急從天門降下，從地湧出，上張天羅，下布地網，炎雷火車，風威刮地。隨此神符，速赴某處，收捉為禍之鬼或妖精之類，當見吾前，無令住滯，急急如律令。
　　書符時，先咒三遍。發符時，咒一遍。此符與火鈴飛捷符一法用之。
　　陽符
　　散形
　　太陽君某日直符 陽日左轉七轉念□□□□□□□凡此七字掐日君訣 清微天禹餘天太赤天 飛雷氣史承剛炁六丁付付筆行 轉六神藏二轉四殺沒三轉動□□四轉河魁五轉正陽炁滅一切不祥之鬼
　　聚形
　　陰符
　　散形
　　太陰君某日直符星二十八宿南斗殺童隨君筆 □□□□□□□陰日右轉七轉掐月君訣 陰直獄使 一轉動霹靂二轉動星光三轉動將軍四轉動鬼神赴吾筆下死
　　聚形
　　右此一符，分陰陽日。假令甲子日為陽日，用陽符。使乙丑日為陰日，用陰符。可滅萬怪。仍依法步斗戴剛，陽日朱書，陰日墨書。凡磨朱墨，陰日取月氣，陽日取日氣。咒曰：
　　天道魁張，使陰驅陽。陰陽真炁，赴吾魁剛。吾符一著，萬鬼潛藏。發符陽日，搯日君訣，念日君名字七遍。陰日播月君訣，念月君名字七遍。存真炁灌注神符，驅逐鬼炁邪精。符貼鎰面上，鬼神悉滅形矣。
　　上清倒海致雨符
　　源公尸行九江九河此八字，書在符腳下。
　　右此一符，欲書致雨，先行聞奏及九江水帝，就近河源泉穴。若天時有雨，即自陰靈報應。若天時無雨，即指射河潭湫湖之類，別具事由，飛奏祖師上清大帝、昊天玉皇上帝，伏乞特降敕命，指揮某處河源官吏，伺候投符，立便拯救施雨，布散某處，封部取足，某尺為定。伏乞允臣所奏施行。仍申天地水三官，牒雷雨電部天丁力士，行雨龍王，風伯雨師，且述奏聞，兼劄子付某處，指揮有水去處，分明開坐，伺候，投符證驗，立便施行。仍建道場三日，或建五日。關奏了，當於人退後，取朱砂一兩，隨日研細，淨筆一管，鐵葉一片，長一尺二寸，闊四寸，依法步綱取炁了，返斗倒行，立月建上，便朱書，不得添臧。書訖，以黃絹封之，用都天法主印印之，具全銜位，押字不出名。又別寫引一道，掐天丁訣，念變神咒訖，句天丁力士來，吾為某處久愆雨澤，已具奏聞。今指定某處湖潭，如別有，逐旋指射。定令下雨。今乃差汝隨符投落某處，急使計會行雨龍部眾，取某日時，降雨施布，不得住滯。書符訖，面讀。指揮罷，投於水中，莫不應時雷雨張布。其行遣不得差誤，文字，並用都天法主印印之。
　　上清大力縛龍符
　　散形
　　漫天大鬲罩地鐵山 鐵山之元當吾所步 左力天丁流金火鈴掩暴縛殺四海沸騰太乙元君日澄奔火鐵索助吾力 左元無何君禹餘天老君步力天丁右騎史 乾坎艮震巽離坤兌書縛字時念天官是吾使地官是吾使水官是吾使九江九河是吾使敕當元痕水河某港寄小水不取天時敗害物命六丁縛汝手六甲籌汝足汝不受縛天丁割汝腹
　　聚形
　　右此一符，用栢木或鐵板，長一尺二寸。亦先變神，請召符中官君直符三官，具陳某事，安排朱砂淨筆，立在天門，望斗步綱，返倒兩次，入斗口中，下筆便書，仍須閉氣書符，分付與天丁力士。搯天丁訣，句具某事，欲往某處江河潭湖之內，句當某事，或驅或縛。發符了，便奏祖師上清大帝，吳天玉皇上帝，依臣所行。須奏狀，開說分明，不得錯誤，就便劄付所行遣河海官吏，及牒九江水帝。具說事體訖，再步斗，呼召天丁，捧文字發符，彈訣目。如是投符，仍須急令人奔走，恐雷聲海水驚人也。
　　識符使形狀法
　　飛捷符使，頂冠騎龍，仗劍金甲，著緋衣。使入病家，及驅遣鬼邪，除去伏屍也。
　　收邪符使，披髮仗劍，著皂衣甲。可使入水府泉源，遣禍逐鬼。若貼人本命上，則夜間趕人精神也。
　　鎖龍符使，三目，披髮，銀甲，乘金翅烏朱雀之氣。可使鎖斷水妖水怪，伏墊蛟龍魚怪之類。置符之處，水怪等並不敢衝犯。
　　撼山符使，四目八手，騎火龍，乘黑雲，從官將吏兵三千人。可使穿地撼山，五嶽大山，風雨摧折，不可妄用此符。
　　捉神符使，披髮，帶金甲，目有火光，手把斬妖劍，乘火雲，走如飛雷。可使捉鬼神石銅山精，莫不裂碎。
　　陰符使，裹樸頭，仗劍，著皂繡衣。乘符魄隨逐兵吏，驅斷鬼怪，莫不盡滅。
　　陽符使，裹樸頭，仗劍，著紫繡衣。乘符魂隨逐兵吏，斷諸驚怪魘魅，立便消除。作兩像篆，此乃天之告命之文，天之真信，三光之靈文也。縛龍符使，此一符，乃太一元君鐵索鎖怪之祕文者也。用之看下文，不可妄傳此符也。
　　太上助國救民總真祕要卷之四竟
　　太上助國救民總真秘要卷之五
　　洞幽法師元妙宗編
　　上清隱書骨髓靈文中
　　五獄符
　　五獄符者，用金木水火土五行之炁，以結獄，禁攝邪祟姦惡鬼靈。各隨時之旺相所主，而書符建獄，可以考驅徵應也。
　　土獄符
　　朱書黃紙先以釘釘於獄內，然後布灰。
　　凡作土獄書此符，先想見符使緋抹額，皂巾朱衣，執鐵棒，自空而降。次存筆為黃龍，口吐光炁，而成其符。欲下筆，先念咒七遍，又念土星名七遍。而書符臨煞筆，又念土星名三遍，念三縛字七遍。咒曰：
　　唵□囉鉢竦那夜野大陁阿孽帝靈啼帝唬囉耳呀提唵伊醢婁醢煞煞婆訶取炁。土星名軍吒利。此是土星名諱。三縛。書符煞筆，念此二字。
　　木獄符
　　朱書青紙上，置於獄內，然後布灰。
　　凡作木獄符，存歲星自東而來，降下化為青炁，灌頂中而入後，想自己頂星冠，著青衣朱履，左手執青圭，右手書符，想筆作青龍，口吐光炁而成符。欲下筆，先念咒七遍。
　　太上治書此字，念太上老君敕，取炁吹。七統書此字，念七星敕，取炁吹。煞鬼書此字，念天煞地煞年煞月煞日煞時煞。便取天剛炁吹，各七遍。急召。書此念：急召天下一切無道鬼神，東方青靈神炁攝。取炁吹。
　　火獄符
　　墨書此符赤紙上，置於獄內，然後布灰。
　　凡作火獄符，先存南方真火之炁，自南方而來，如練入眼中，灌注遍身，火發光燄。又想身成三頭四臂，後想筆為火龍，口吐光炁而成符。欲下筆，先念咒七遍，後書符。咒曰：
　　唵叮囉檀曩呾囉夜野尾鉢吒吽婆訶。取炁。煞筆念南方丹靈神炁攝。念七遍取炁。
　　水獄符
　　朱書此符黑紙上，置獄內，依法行持
　　凡作水獄符，先存北方玄真之炁，自北方而來，如練入耳中，灌注遍身。玄光之炁，靄靄然忽變身為天丁，左手仗劍，右手書此符，想筆為黑龍，口吐光炁而成符。欲下筆，先念咒曰：
　　辰星見祥，萬鬼伏藏。天帝召汝，孰敢隱藏。一切凶妖，赴獄見形。急急如律令。煞筆念北方玄靈神炁攝。七遍取炁。
　　金獄符
　　朱書此符於白素上，置於獄中，然後行持。
　　凡作金獄符，先存白光之炁，自西方而來，如練入鼻，灌注遍體，如月之光華，忽變形為太白星，冠素服。左手搯追鬼訣，右手書符，想筆為白龍，口吐光炁而成符。欲下筆，先念咒七遍。咒曰：
　　太白皓靈，收攝邪凶。不正之鬼，天地莫容。金虎揚威，摧滅妖鋒。一切隱惡，神吏追窮。急急如律令。煞筆念西方素靈神炁攝。七遍取炁。
　　右此五符立獄，並先安符於中間，次逆步二十八宿，丁綱而遶之。凡起此獄，亦書此符，燒與病人吞服，依五行水一火二之數用之。
　　建五獄法
　　凡立五獄，申奏文字，并依天心法天獄法式施行，方位同前用之。獄圓闊三十六寸，以符安獄中心，符上羅細灰，厚二分。內水獄，用三斗大淨新盆一隻，不侵漏者，盛淨水七分，用大明照子一面照上。朱書山精野怪符一道，符在口後。著在盆心。點長明燈一椀，浮水面上。油盡再添。盆上橫法劍一口，用皂羅一匹，皂絹亦得。五方紙錢共一束，步馬五匹，繫於空中，去盆上地面相離四十九寸。如木金土火獄，只用照子放灰上，燈一盞，虛架照上。劍卓燈旁，綵隨方色，餘依式。
　　立五獄榜式
　　北極驅邪院榜：曉示承帖神將大判官等。
　　當院於今月某日某時，具狀飛奏
　　上天，及申東嶽，牒都大城隍，乞差神將判官吏兵等，收捉某人家為禍邪祟鬼賊，赴此獄中顯現蹤由，分明報應，仰干繫等神吏知委，以憑申解者。
　　右曉示承帖神將大判官吏兵等眾，各知委。
　　太歲某年某月　　　日時
　　榜。
　　法師半銜　　　　押。
　　獄樣圖
　　建獄畢燒追鬼符符在天獄式
　　建獄啟祝
　　凡建獄畢，然後焚香變神步七星綱，如前法。陳述建獄因依，搯都監訣，默召城隍，丐本家司命，五道土地；鄰近社廟等神，分明指揮神將吏兵等，責勒近限，須管於限內，收捉為禍邪鬼，上獄顯現蹤由，分明報應。以憑申解，不令懈慢，稍有不依，今來指揮應干繫等神，一例申送泰山根究，知情斷罪，稟此奉行。
　　立獄祝，與天獄咒同用。獄內驗鬼跡，亦同本法。如經兩日，未見報應，依法再申牒，催促施行。
　　召山精野怪符
　　此符用朱書，搯玄武訣，想身為真武，披髮，手仗三昧火鈴神劍，足踏龜蛇。搯天丁訣，召天丁力士，四直神將，想在左右。先發訣，拋斗，以綱在前，指有鬼神處，後至案前咒曰：
　　吾佩太上印，速赴此間，行神布炁，斷鬼除妖。四直使者，六丁六甲，為吾急召，速赴壇前，吾在此間卓劍相待。急急如律令。念咒畢，想六甲六丁及四直神將符使吏兵，遍往搜羅，驅赴壇下。符用朱書。
　　散形
　　金
　　火　土　水
　　木
　　陰斗名 二十八宿 吞魔食鬼收捉一切邪道
　　聚形
　　此符追召山精野怪。建五獄，可書照上。
　　追風法
　　凡人或有路中逢惡風，此夭惡神之所作也。如與人為禍，即搯天丁訣，想身為天丁力士，結天剛斬鬼印，想四直神將驅定為禍邪怪，拋陰斗罩定，以金刀訣印斬之，其風分為兩段。再以陰斗罩金刀印斬之，其風自墜，或分散下，必有血。
　　驅雨法并符
　　凡少雨旱，先於壬癸子丑日作醮。先五十六步綱仗劍，想身為天丁力士，朱衣赤舄，向當日辰上呼功曹，及先擲此符於所在江河中，其雨自作耳。此符朱書鐵板上，作之。
　　拜章法
　　凡行符治病，驅逐強惡之患，必須齋沐，嚴莊凈衣，設壇置醮，上章行事。仍先吞解穢符：
　　右書符時，靜心向王方閉炁，啄齒三通，以朱篆二道。篆畢一符，燒投沐浴水中洗身。以朱內淨水盞中吞服，洗蕩五藏，潔滌內外邪穢之炁耳。
　　次掐三台訣，誦咒，書都匠符，隨訣誦三台名虛精、六淳、曲生畢，次誦咒曰：
　　天地運用，日月之精。光徹四海，能斬邪精。斬妖去病，身有光明。神水既作，萬禍滅形。急急如律令。咒畢，即握筆書符。
　　陰陽日都匠符二道
　　剛日朱書
　　柔日墨書
　　右二符，陽日，以朱書陽日符。陰日，以墨書陰日符。每書，用其日符二道，一符燒之成灰，淨水調服，一符鋪拜章案。下書時，勿令雜人見之。
　　伏章法
　　凡上章朝天，法師具法服，就案步斗綱，身在斗口，放章案上。先存己身為驅邪院使，伏地冥心，存二童子執劍持印，并龍虎朱雀玄武在其前後左右，日月之華映照兩目，五星在頭，青黃白三色之炁繞身，九色圓光出於項後，內外洞徹，即見上元唐真君執符居前。左，中元葛真君，執戟居前。右，下元周真君，執節居前。中，直使功曹，左右使者，金童玉女。章中從事，身中五體，真官神將君吏，籙中法中神將官吏，金剛力士等，布列圍繞前後。次存己身駕丹瓊車，乘赤紅之雲，自西北而昇。初入剛風世界，見日月交映，黃道坦直，入五色雲中，過天門。次經欲界無色界，過種民之天，皆有七寶瓊林，森森然夾道，靈風振之，自成音韻。過黃道，比有紫雲成蓋，遙見金闕門，題之太清太極宮。當去闕百步下車，留侍衛官將不進，唯與旬中玉女，捧章玉童，齎章函前引，急趨入闕門。次入金闕第二重，題之太上三天門下，即不入此門。次向西，下詣太元都門。入門之北，天樞院，見大殿下，謁正一張天師，拜陳上章之因。天師稱善，即自殿門東出，回步北向，詣鳳闕下。少頃，見玉童一人，朱衣黑冠，自門而出，就捧章玉童手中接章函，入進太上御前。次有領仙侍郎引見。
　　太上戴九德之冠，著九色雲霞之帔，正殿而坐。左右二真人侍立，群真翊衛。太一朱衣，在太上前覽章文，又自密陳章中之意。
　　太上宣太一，於太清玉陛下書依字，即於玉殿右階，付今日直官曹官畢，即拜辭。
　　太上次出辭天師，即與向來門下官吏抃躍還車。經歷所來威儀如初，至案前稱以聞，再拜興。
　　太上助國救民總真秘要卷之五竟
　　太上助國救民總真秘要卷之六
　　洞幽法師元妙宗編
　　上清隱書骨髓靈文鬼律玉格儀式下
　　凡十門。共一百一十五條。
　　道法門二十七條
　　諸行法官，乃陽行陰報，并依式歲考功績，如能止邪抑非，治困拯危，度死超生，含靈受賜，解除冤仇者，依儀遷職。如傍循私曲，隨曲隨惡長姦者，許三官紏察，以聞當議，重行黜責。
　　諸發遣文字，危急行劄子，限當時。謂病篤，會問陰府天曹，命數延促之類。次緊牒城隍，限一日。次申東嶽，立獄催鬼神，限二日。常程給限，并不過三日。輒有留滯半日，杖一百。涉私故，徒一年。情重者，加一等。在道阻節者，以其罪罪之。
　　諸應管東嶽差到神將吏兵，三年一替，一年一替者聽。并具勞績過犯，報本嶽考察賞罰。仍於去替一月前，預差替兵。願留再任者，關本嶽。應替不替，不應替而替者，杖一百。有故者，勿論。
　　諸神將被命報應，稽遲者，杖一百。緣事害人，受賂者，徒二年。天兵將吏，仍具所犯因依奏聞。
　　諸行法事，有不便者，不得擅行改易，即時奏請，以俟報應，謂如遣鬼不去，即符使不靈神之類。違者徒二年。非行法官，輒干預者，徒三年。
　　諸差使鬼神不任職，誤取生人魂魄，或令發狂致疾者，流二千里。因而害人性命，加二等。毀法不遵者，處死。
　　諸行法官所至，許帶符印。隨行在處，稱行司。應有須索呼召將吏等，輒違戾者，徒一年。干仙班者，具事因奏聞。
　　諸承受文字遺墜者，獲時經驅邪院自陳，檢會別行，仍責限追尋，不獲者，杖一百。限內尋獲，與免罪。
　　諸鬼神應送所置，輒違而不往者，流三千里。累犯者，處死。
　　諸神將吏兵等，因追攝鬼祟，殘害受賂者，徒二年。若隱庇縱令逃避者，以犯人罪罪之。若罪人在壇顯驗通露後，忽因事身死者，具將吏所責情狀奏聞。
　　諸神將名山大川城隍社令，及三品神眾，凡遇承受驅邪院文字，并須驗認印記，嚴謹護持，速具報應，輒有輕易者，徒二年。
　　諸鬼神等，受驅邪院發遣，經宿不離當處者，一日徒一年，十日加一等，罪止徒三年。
　　諸邪祟經驅遣，而六甲土公司命等神，輒隱藏不發去者，徒三年。因而害人性命者，流三千里。天曹降旨留住者，勿論。
　　諸民人有事，告訴行法官，受接不行，雖行而苟簡，及妄入鬼神罪目者，杖一百。不候告，而別指事故行遣者，非。
　　諸當職之神，輒與民人婦女私通者，流三千里。情理重者，奏裁。如地分鬼神犯者，加一等。
　　諸鬼神無故害人性命，及偷盜人間財物，不受咨懇，被捉者，處死。所屬城隍土地等，故縱者，同罪。失覺察者，杖一百。
　　諸被使鬼神不即時往幹者，杖一百。緊切事干人命，徒二年。因而至死，流三千里。受敕符，違而不去者，處死。
　　諸蝗蟲旱濟天霜雪雹害民稼穡，本地分神眾不能救濟，驅邪院差將吏同力止絕，違者，杖一百。事干天曹時行年災，許具章表奏聞。
　　諸神將吏兵，應使而不使，不應使而使者，一人杖一百，十人加一等，罪止徒三年。
　　諸救濟民人疾苦，合用干礙神鬼，呼召輒不到者，流三千里。雖到而不協心搜捕幹捷者，徒二年。天府差幹他事者，勿論。
　　諸天行疫疾，令人患瘡腫走痛之類，隸十二年，王統行所主神鬼，受驅邪院遣除，事合遵禀天曹拘收者，即時報應，具奏上界，違者，杖一百。
　　諸山川土地司命城隍，受命搜捕邪祟，輒有違滯故縱，於經歷地分害人者，直送東嶽處斷。主者失覺察，杖一百。
　　諸提舉城隍社令有過者，具奏北極，取旨三官紏察。關驅邪院施行。
　　諸方境內，遇年災大疫，損傷人民、牛馬畜獸之類，被告，即關年王神收毒，仍奏知上界，違者，杖一百。
　　諸囹圄久淹受苦之人，所犯非辜，實負冤屈，諸處雪理不明，即委當處城隍嶽神顯諭推勘，官吏省悟實情，立為與決，違者，徒一年。如囚人實犯陰譴者，勿論。
　　諸神將天丁兵吏，輒離行法官者，杖一百。遇有急闕，許於近便神祠差借，共不得過五百人，幹辦訖，犒賞推恩，申奏所屬錄功。
　　諸鬼神承受天符委幹，稽留不行，五日杖一百，十日加一等，罪止徒三年，有緣故者，具奏天府。
　　太甲門二條
　　諸林谷妖異，累害人者，處死。所部鬼物，非過干累及者，送東嶽處分。應干經歷地分不覺察，杖一百。同情犯者，罪亦如之。
　　諸林木散大，為人欽仰立祠，祈祷無福報者，並除之。因立祠而不為害，善能興福於人，聽以有無功績奏聞，違者，杖一百。
　　太戊門一十條
　　諸地炁所產育養之物，遇災年，須出生地毛，如鬼神無故出入，別興風雨，因而損傷稼穡，害及人命者，並流二千里。仙官拘執六地犯者，具奏天府。
　　諸神鬼盜人財物。滿千錢者，流二千里。不滿千錢，徒二年。若常住供獻之物，不以多寡，滅形。
　　諸地分主首，故縱邪祟，於部下為害者，關日遊神吏騰報，違者，杖一百。
　　諸掌文字管攝邪魔，差當日功曹將吏承受，有稽遲投，至不明磨擦損汙者，杖一百。私拆封角視者，徒二年。奏書有漏泄遺墜者，流三千里。
　　諸鬼神，妄攝人魂者，流三千里。因而致斃者，死。
　　諸神鬼，呼召不至，輒違慢不恭者，徒三年。諸神鬼，非攝受於人世，不得與生靈混處，違者，杖一百。天府謫仙者非。如妄假名目，僥求祭祀者，徒二年。切害者，送東嶽處置。拒捕者，死。
　　諸鬼神，無故在人家潛伏，妄興妖祟為害，經宿不去者，杖一百，五日加一等，罪止徒二年。神命不去者，死。
　　諸人間染疾，旬月淹延不退，夢與鬼魅交通者，委所居地祇具事狀，申東嶽誅滅。違者，杖一百。
　　諸驅邪院官，行天符，委山川地主收捕鬼祟，不即力幹，違慢者，徒一年。
　　正一門四條
　　諸稱水者，不以大小淺深，善能滋養稼穡而不隨時者，許九江水帝，察其功過保奏，違者，杖一百。
　　諸龍神，在江河湖潭湫水有所王者，謂之主，正則祠之。若因大風雨，無故非理出遊，害人稼穡者，徒一年。妄邀祭祀者，徒二年。掌水司引水，因漂溺田屋苗稼，被害及五十家已上者，流三千里。不及五十家，徒三年。災年時，行地分變異者，勿論，仍具表以聞。　　
　　諸龍神鬼，主江河汙流去處，若故曲邀舟車祭祀者，徒二年。妄興風雨，飜陷田屋，至傷人命，一人流三千里，十人處死，十人已上滅形。干涉湖潭，主首並同罪。本地分不紏者，罪亦如之。
　　諸隱伏鬼神，合起雨澤，不急救旱苦，水主一同情隱，不為放露者，并徒三年。
　　亡祟門六條
　　諸亡者，有怨於生人，曾經地府陳理，未結絕，而擅於人家作妖異，尅害他人，僥求功果為報。雖非損人命，而動煩立獄，仇對平人者。關地府滅形。
　　諸無道邪祟，隱顯形影，放火撒血，引弄家屬之類，驚犯生人者流三千里。至害性命者，死。
　　諸鬼祟放火，在人居室或籠櫃中，燒爇財物舍宅，及十戶者，死。不及十戶，徒三年，送酆都重役。地分知情，故縱不紏者，流三千里。
　　諸伏尸鬼怪，古物精妖，一切無名之鬼，妄託不繫籍身死，輒停世間不去者，徒一年。妄假威勢，曲求祭祀，陷害生人，流二千里。地分主者，知而不紏，同罪。
　　諸鬼祟，傷害生人，因追捉藏伏者，徒三年。拒捕，輒與吏兵鬥敵者，死。
　　諸孤露無主邪鬼，假於新死故亡之便，纏繞生人，有所求者，流二千里。傷人命者，滅形。委是家親眷屬，逐時有闕祭祀，因而作祟者，以餚饌祭饗，善功為報，化諭遣退。若受祭饗福力後，依前為害生人者，送東嶽，於下鬼籍中拘係。
　　國祀門五條
　　諸國家，不載祀典神廟，妄興妖孽，誑惑人民，輒為禍福者，流三千里。曾傷人命者，滅形。
　　諸鬼神，雖不載祠典，而能福及於民者，當考功績，以聞推恩。若自矜其功，捷便妄以妖異。於人興疾疫，須求祈祷，而不退者，徒三年。至傷人命者，流三千里。及十人者，死十人已上，滅形。
　　諸里社本界神祠，水陸二路，見係陽界靈威，該在祀典，不得受人間曲祀，及不得受人厭咒生命，違者，紏察，申三官當議，重行黜責。
　　諸祀典福神，有害於人間者，具所犯，奏取敕裁。
　　諸朝列功臣名賢，因立廟祠後，有害於民者，立便遣之。違而不去，關東嶽，并具所犯奏聞。
　　飛奏門二條
　　諸急切飛奏，限兩時報應。上天急切，與地獄仙官行報者不同。若違時不報，或因騰奏有失者，並杖一百，仍許再奏，候報施行。如驅邪院誤報，因而違者，勿論。
　　諸奏書，緊切，限一日。次緊，限三日。常程，限七日。報應并謂奏上天者。皆用引劄，通落須經歷地分護送出界，輒邀難拘滯者，一日杖一百，二日加一等，罪止徒三年。若情理切害者，并具事因奏聞。
　　玉格正條十六條
　　諸應本院官法服，星冠朱履，非行持伏鬼魔者，不得披戴，違者，徒一年。不因法中事儀，以勞鬼神者，徒二年。
　　諸應本院官法職，乃上清玉籍補充，統攝三界邪魔。所授正法中誥籙，並以黃花帛上，朱墨間寫，裝嚴卷軸。給付訖，本師告諭戒行勤切，應係法中祕語靈文，口傳心授，不得隱落，違者，三官糾察。
　　諸行法官，若善能傳授正法，與有道之士，行持救濟生民，有感格者，歲許具表章奏陳當議，不次推恩。
　　諸應選人材，可保奏而不奏，不可奏而奏者，並徒一年。未經奏陳，輒傳印訣者，罪亦同上。百日內，本師自覺。舉限內，不首陳罪，亦如之。
　　諸應奏名後，不依師旨，及有違背事儀者，徒一年。情理切害者，本師具實告奏，先滅一身，後罪九族。
　　諸應有道士，告傳正法，以救民人。主師圖其財利，輒生難阻者，杖一百。妄授貨者，一匹徒一年，十匹加一等，罪止徒三年，仍降兩資法職。不滿一匹，杖一百。饋送酒食，亦同。
　　諸行法官，每歲拯救危篤病，及二十人，轉一資。二十人已上，依仙班格陞職，功行遷轉法位，奏聞。若人間告訴，不為度理，畫即救濟，并妄遷補法位，不實者，並徒一年。
　　諸奏名人未奏，詐稱法職者，徒二年。已奏，而報應未下，保舉審察不當，即議重奏。不俟報，而妄稱師弟，各徒二年。
　　諸新補本院法官，習篆天符、星斗印訣、綱步之類，以金玉香木板書。習了畫時，以香水洗脫，棄於長流水中，違者，徒一年。
　　諸以正法妄傳非人，而希求財利，或得財而中悔不傳者，並徒二年。未得財同。假以他法，影應為正法傳之者，徒三年。
　　諸以正法鬼律示非人，或假借倩人傳寫，侮翫不恭，與非行法人持論，泄漏訣目者，徒三年。以法示翫鬼神者，徒一年。故令他人以法陷鬼神者，徒二年。至死者，流三千里。不具威儀精潔觀讀者，流二千里。
　　諸奏上清表章詞文，關直日功曹，通落東嶽文狀，付沿路土地收捕鬼祟，差本院神將吏兵，告奏事定，輕重行遣。如合奏而不奏，不合奏而奏者，已上並杖一百。
　　諸正法天書祕錄符篆，傳授與人者，許謄寫，故本藏之名山大川龕嵒石匣中。法官敕誥符文，經轉資，盡將已前所授者，皆焚化，置之江湖中，止得留見任官文書。如不燒化，以故法衣裹複，投於江河內。篆符替下，筆墨朱紙硯水，道冠法服，諸般應替之物，盡火化，沈向水中，或埋在洞府石室之內，并以訣法藏之，違者，徒一年。
　　諸傳度正法聽，以甲子、庚申三元、八節、五臘、本命日，奏名跪受劍印訣目，筆硯朱墨法具，皆祭而甩之，鐶券質信器具金銀等物，鉟鎔售錢置供獻，拯濟貧人，不得入己侵使，違者，徒三年。
　　諸行法官，急速去世者，預顯異境，此乃上天告命，遂使卒然而去。無靈異者，即是有司追取，證對不明事宜。令嗣法親眷，速以符誥敕牒法服，謂其行法之師，先所受本法誥敕之文，并本身所服階品之冠服也。焚為灰，投長江關水官，遞與其人幽司遵行，違者，徒二年。
　　諸法官，功行果滿被召者，法體二上三下，如蛇蟲行耳，似有風聲。目無神光，天柱不起，天鼓不鳴，便穴腎堂皆痛，神炁自湧泉穴出頂門，即便以誥籙符印函藏一處，更新衣法服，端坐遺囑嗣法親眷訖，蛻去前，有瑞雲仙仗迎引，直赴洞府，受仙官，領職治事。若法體覺知不能支持，當處土地寵助嗣法親眷，依上法函藏，違者，流三千里。情理重者，處死。
　　儀三＋五條
　　諸應正法鬼律文篆，並以香篋綵囊巾筍貯之。遇檢閱，存神冥目，結界入靜，方得開卷，不得過五行，祕之，慎勿令鬼神盜觀。
　　諸善民，能驅邪輔正，實有濟物之功者，收錄奏名，傳度正法，補職受位。
　　諸應院中法具，謂如劍印、筆墨、朱硯、冠履、法水之類。未經奏祭，並不得擅便私用。
　　諸應傳度弟子，肘步投師。師昇壇說戒，露刺飲丹，分鐶破券，以誓盟言。次與訣目符文，宣示真誥，跪受官職印劍之類。師啟白上真，落三尸於四體，釋萬罪於九玄，關報所屬行持，上合天心。
　　諸應神將吏兵，謂東嶽差到者。明受報應，到院訖，以酒食錢馬犒設。常守本職，准備驅用，不得私使。
　　諸行法官，經過有神祠處，掐天丁訣，鳴天鼓，集身中靈官護法將吏隨行，以布威儀，神自畏伏。
　　諸行法官，早朝取服，旺氣作用。奏書設醮，不得燒檀乳香。
　　諸應世間人命，禀天注壽祿。如經本院拯救，所病不起，即是數盡劫終，此即不可行移文字，必為虛設。
　　諸應拯濟世人，行遣文理，不得繁雜，止可直言至誠之事，仍聲說前人性命，繫係天司，奪祿滅筭，乞不在今來所陳之限，明乞報應。
　　諸受披訴狂邪妖怪者，法官變神，受詞押印遣行。
　　諸應醮設，許奏三清玉帝表章等，非時不得輒有褻瀆。焚奏表章，先以鎮信同化，差功曹直符齎送。
　　諸應醮奏於三清玉帝位，傍列採訪使者一位，餘位不得近帝座。
　　諸應入靜燒香行事修寫法中文字，先以斗蓋，勿得雜視。
　　諸被告訴致死，而來呼煞，以蓋鎮之。
　　諸應治牛馬六畜瘟疫者，問所損過數，牒年王神驅之。
　　諸應授質信，量其至誠，收售之價錢為三分，許用一，置供獻一，施貧者一，即贍道。
　　諸立獄治病移文字，不伏者，並攝囚治之。
　　諸魅亂發魘，心腎虛困者，以符錄吞佩鎮之。
　　諸應治小兒驚叫夜啼，委家寵、簷神、四天王、飛天、捷疾神，以三光符治之。
　　諸應行法官，逐日拯救世人，合用贍道之費，無受民賄，自然上天賜祿，遇闕即上章表，言誠自有陰助，更無乏少。如輒受民物，則世用不扶。
　　諸人家竃鋪營業，被邪厭閉者，以三光符遣神治之。
　　諸應修造營茸之類，牒太歲安撫所轄土公等神，無令興害。
　　諸應有怪異居於陂塘堤岸，以至修築不常，非時為害損壞者，委當處土地驅逐離彼，仍以三光符鎮之。違而不去者，依法斷遣。
　　諸遇瘟疫流行，人罹疾苦，依格劄付委土地等神外，牒年王神收回毒氣。合飛奏者，本院官禹步變神，默言口章以聞。
　　諸孤民，不宜男女，貧窮無嗣息，先以法退三刑六害星，仍以籙佩。
　　諸應世人，所居不利，陰陽不和，上下剋害，連年困篤，累歲迍邅者，授之以正籙。
　　諸應治事，量其輕重行持，不得妄動神將吏兵。如接押詞狀，畫時行遣，勿入鬼神之罪。
　　諸應傳度正法，以法中用日，設醮一座，名曰傳度醮。奏獻錢馬一百二十分，以章釀儀。中聖位，列獻如數，內減半。奏者從之，告報天地，授舉官保明狀訖，依法付囑符訣官誥真籙之類，關報東嶽，割移名籍，附天曹。原赦九族，出離幽冥，超昇生界。登壇節次行事，並依本法。
　　諸應驅邪院行法官，並稱都大，統攝三界邪魔事。初補右判官，次右大判官，次左判官，次左大判官。已上並謂同管句院事。次功格高者，昇入仙班，補為都天大法主，同判院事。次加九天金闕大夫，謂一年內，救民二十人。 凶歲早潦枯槁，刻日應祷陞祷者。次水部尚書，次木部尚書，次土部尚書，次金部尚書，次火部尚書，已上謂歲做數，過二十人者。次或救大害功行優甚者，遞相轉補。次紫微宮使日直元君。謂歲終助國除災，安寧境土，遣鬼兵陰助帝祚太平。又一年內，能驅滅分野蝗蟲災怪，持法除去者，加九天金闕御史。又一年可發志願，自於名山建立壇場，投詞獻章，上祝人君萬歲，實有應驗者，加金闕上仙侍中。又一年自了性理，出於物外，提拔群迷，出離五苦，親詣南曹添注，主聖臣賢，九族生天，萬物受恩者，加紫府上相，次玄都大相，次太玄上相，次太極上相，次金闕上相。又一年通證大道無窮，不執文字，指喝有驗，能治江河湖海蛟龍作害，山崩派决，實有利國濟民，馘除大孽之功者，加無極上相。已上自日直元君，至無極上相，計九位遷職者，合授上清九等大籙，方許入此憲格。餘職並依諸仙官，以三元為首。洞神已下，轉行初下元一品仙官。次知北極驅邪院使中元一品仙官，判北極驅邪院。次上元一品仙官，判酆都使。已上有功行果滿，次第遷轉，身登金闕，侍列三清。
　　諸應發三清玉帝北斗三光符行事官，變神上奏，具所請事因稱臣。今准式付發遣，願如臣言。祝畢，即便給直符使，符到奉行。
　　諸應行法官，出入常存領六丁、四直土地、監印力士等神隨行，以法囑之，無令失事。
　　諸行法官，朝上帝，驅瘟邪，斷怪祟，須先戴三台北斗，變為驅邪院使。
　　諸朝見上帝，元正日登黃金殿，春登瑠璃殿，夏登寶珠殿，秋登白銀殿，冬登水晶殿。
　　諸朝上帝，奏請畢，即詣天樞院，部領四天王，十二大神，八金剛，六丁六甲，天蓬天猷元帥，火鈴將軍，五雷風雨神，直出天門。
　　諸立獄，須奏聞申泰山，具事儀稱述，己於某月日於某方，立建天獄，奏上帝，言五斗獄。
　　式八條
　　諸篆天文符錄，以天德月德水，六甲六丁筆，黑帝墨，太陽靈朱，五龍寶硯，一如傳度法訣，收取奏訖方用。
　　諸應伏兇猛鬼神，切要委曲神將，仍左右拾局邪訣入，以左右斗蓋之，己身宣敕云：汝過罪疏之，吾以救民為心。
　　諸應奏醮為民禳災，先奏星宿真君科狀，後坐稱弟子禳災集福，延齡命素，代厄衣祿，虔誠置備，知鑒達誠。
　　諸應上清綱步念斗咒，至天剛住，便彈卻印訣，卻用天剛印指出。若以符中咒，唯步斗，以貪狼星起之。
　　諸祭神，以春夏秋冬四季，六甲等日祀之。春六甲，夏六丙，秋六庚，冬六癸日，於門戶外，以齋果香棗湯三分，供養三界。直符四直功曹一位，土地先化土地錢，後具述情意云：吾奉玉皇敕，佐天行化，助國救民。凡行符法，斷絕為禍邪祟，治病扶危，作福祈祥，皆憑使者通達上下諸位聖眾。今日資備酒果錢馬，以伸醮禮，伏望使者恩慈，大布威光，特垂靈祐。次三上酒，化錢念咒。
　　誓功曹文
　　吾聞夙修大道，今作至神，莫不以功行居先，救民是切，故顯幽赴冥，出水入火，變見千途，威通萬狀，荷戈挂甲，負鼓擎鍾，出沒縱橫，來去無礙，邪魔聞之膽碎，疾病見之安寧。吾以正法降魔，用汝威靈，佐助收伏鬼祟，斷絕禍原，福及良民，功歸善道。今以祭禮，略報神勳，少謝功勤，用答靈威，深勞戮力，伏請各各醉飽。
　　誓神將文
　　汝等各宜醉飽酒食，整肅威儀，具嚴天戒，祇威帝命，奮威武之柄，致平定之功，嘉績有成，明敦響答。奉啟東嶽差來神將兵眾，素韜神武，夙蘊機謀，聞望清嚴，儀德英偉。響應鎮嶽之命來，專討伐之權震動，則兇魅滅形眦眶，則風雲變色，靈戈所指，大惡無前。輔國救民。濟時利物。推心事道，宜莫好功。當院早膺仙誥，素被道庥。誤叨天吏之權，惟藉至神之祐。上則鎮身保命，學道事天，資我身真，冀膺天爵。中則顯揚聖化，昭布陰功，推此威靈，願成績緒。下則救人利物，治病祛邪，誅翦兇妖，興隆福泰，庶使累成善效響應，幽微德著。而汝等同分其利，功成，則汝等共享其榮。盡舉當世之便宜，共望正法之超冠。利而不害，威而有懲。凡事虧中失順，害物違天，致討行誅，芟邪輔正，以終功而勝凶德，以神化而勝奸謀。某何以當人，孰能禦，惟爾有神，輔我大道。急急如律令。
　　諸應神將吏兵，以法訣付囑，常當守護行持正法，榜之本院曉諭。
　　北極驅邪院當院見管神將吏兵等，係奉玉帝敕命，差撥赴本院護法行化，助國濟民，救度群品，咸歸正道。切慮不知本院有天印，方一寸八分，或方二寸一分，或方三寸，或方五寸，管轄天兵百千億萬。垓印篆一毫一紋，容隱三十六萬。垓兵將隨吾印轉，邪魔聞之膽碎，病者見之安寧。
　　上帝賜之，力士捧擎，從吾所行印中兵將，百千萬億垓，來往如風，無形無跡，變化不窮，隱吾印中。召之則至，或見大身徧滿虛空，頭戴須彌，肩擔日月，手把帝鍾，足踏夔龍。或見小身入微塵中，於絲髮內，現大威通，護持正法，千變萬化，救度有情，不自伐功。玄妙之力，道法無窮。切恐所管神將吏兵等，不知有此法令，故意違慢，遣汝受罪。不輕當院，今將天兵將吏，嶽兵將吏，分屯番次，准備緩急使喚。如聞當院呼召，急須速至。如不係當番，或不呼召，並仰潛隱六合之內，自隱自伏。具下項：
　　一天兵將吏等，常切准備呼召，如不呼召，不得擅離天界。
　　南斗天兵三千六百人。
　　黑煞神兵五萬人。
　　四輪正一部兵將。
　　放光一部兵將。
　　天丁衆神。
　　力士衆神。
　　金剛衆神。
　　大明衆神。
　　飛龍騎吏一千人。
　　斬龍騎吏一千人。
　　决龍騎吏一千人。
　　統兵助法神將二員。
　　一泰山差到兵將，仰分作兩番，每一日一替。參隨當院行法官出入，遇有急速幹事，不在此限。仍只得於本院安泊，無輒慢易。仍委自統兵助法神將，常切提轄。
　　統兵神將一員。
　　助法神將一員。
　　馬步兵若干人。開東嶽關到人數。
　　右件兵將神吏等，今出榜曉諭，仰詳前項指揮，遵依奉行。如稍有違，必無輕恕。汝等有功，即當賞犒。具奏上界，賜之恩果。的無虛示，各宜知悉。
　　某年月　　日。
　　具法位　押。
　　太上助國救民總真秘要卷之六竟
　　太上助國救民總真秘要卷之七
　　洞幽法師元妙宗編
　　輔正除邪考召法
　　序
　　夫考召之法，出於正一之道，故有三五考召之籙。官將吏兵，本文備載。又按《金瑣流珠》，作考召法師，須於明師受本經籙。自有三元五行將軍，六甲七星玉女經圖。又考召者，為考鬼召神之事，當發心助國安邦，救治百姓。又受考召正法之師，比世天官，亦同大郡守之任，身法不輕，百日一思巡，巡檢世之妖神鬼祟精邪，令不為祟。十日一存用，思存用法觀世界，恐有惡精邪神蛟龍鬼精，妄為祟害，及天地毒炁濁亂於人。又恐風雨不時。此等事外，即自理身，常令魂魄俱正，正炁常行，精神明盛，可以長生。又云，夫為考召法思巡，遊天下十方世界，救度人物，常行平等。為國治家及身救濟人物，著功於天地之間，行德聞於玉京之上者，功滿，則上帝使仙使迎之，上補為大仙真之位，白日上昇自人皇行之，逮至欒巴之後，得道高真，於施持用者，莫可能紀。竊以學者，世乏宗師，事失原本，不能遵正真之大體，執偏末雜施之小術，故隨名假用，往往失之於鄙陋，道隱小成，豈足貴之於道者哉。若不叙其本而辨其末，則元機妙賾愈靄昧而不明。瑣細緒餘，擅見聞於專業，使學者豈得推窮於玄奧，博該通於極致乎。謹以古法考召綱要之旨，敘之於前，旁助雜術，編之於次，庶乃別其源流，以明於本末者也。
　　考召六種功德
　　後聖君告天師曰：此考召法，通於人，以成功德，有六種。
　　第一能與治邪注疾病，收捉誅斬祟妖。
　　第二能與人勘天曹地府，年命長短，貧富貴賤。
　　第三善能與人禁斷公私冤對相害。
　　第四能與人夫妻男女生命相剋者，令不相剋，永世相宜，出得金木之災，水火之害，從順無礙。
　　第五能與人解除公私咒詛，冤鬼害神，生人死鬼，圖謀口舌之害，皆能消之，彼此無害。
　　第六能除天地災害，風雨不時，四炁不正，毒龍凶神，淫水淫旱，瘟毒鬼炁。若非正天行者，此法能除之。
　　又告天師曰：此六等之法，是太上大道君，結習天地正真之炁為符籙，一千三百八十一階具足，即今為考召大法。如此者，是大道上妙，救人濟物之大法，能行不欺，不妄立取。上真此法，功滿三千，白日拔宅，家口雞犬，共得昇天。
　　立壇存師訣
　　按正一考召儀曰：夫考召法，是考鬼召神也。須安壇立纂，建獄開門，引繩繫壇，及獄開四門，禁步結界。以香案明燈，於上中夜，禹步步於中心，丁字繞外，結界敕水訖，即西向立，存三元考召正一法師李尊師，存綱頭大度師李惠舉尊師，存時亦可小聲呼其名也。紫衣飄飄，具冠劍，乘九色師子，紫雲從西北而來，繞壇三帀，心存禮三拜。即與臣禁壇。又領陽兵往天曹人間，共臣身中，籙兵同心併力，為某家，或為惡鬼，或為治某事。尊師又領陰兵，助身中籙兵，入地獄及水中，或於墳墓中，捉祟害。某家鬼賊來到壇中，勘問所由，開啟聞奏。
　　口奏式
　　追捉臣某，謹依天科行法，願陽師陰師如無陽師，則存代作本師身，即掐天師訣，令天師降真炁，下身中。佐臣行兵布炁，放水發火，遣三元大將軍師子猛獸，與臣同心併力，共擊破某山某廟某賊凶囚，宅舍惡鬼營窟，悉令潰敗，瓦碎火燒水蕩，捉取精祟，腰斬令除，病疾差愈，某事即遂。任意此下添事作辭亦得。
　　考召思吏兵訣
　　凡行考召，先思存師於身之前放大光明，兵士自光明中湧出，領三元三將軍，五德將軍五人兵馬百千萬人。亦可存六甲十二神將大力天丁羅列圍繞彼人屋宅，及用備衛把截自己門戶，每一門，差一十六人立兩邊，執刀槍，一如行軍布列行陣。嚴敕訖，即又存師及臣領兵巡前件，人門戶上下，然後結界禁祝，行符牒追捉。
　　存思治病訣
　　凡存師治疾病，於光明中湧出兵士，羅海截地，繞天搜獄，與某拔出某人三魂七魄，女人十四魄，得離鬼庭之中，附著本身，令疾病即時差愈。搯三師訣，在左手第五指第一節是也。本師訣，第二指第三節是也。天師訣，第二節是也。
　　思存行考召訣
　　凡考召，思師出兵，一一如法。即存二十八宿羅列於身上。次三將軍吏兵，三元備具，三元兵將具足也。即搯三將軍訣。訣在左手大指第一節心是也。畢，即向案邊坐，依儀讀文，即召鬼神，考問作祟者名字，判付收禁。如是頑惡，後上赤章，請天兵誅斬鬼神。令疾病速差，及某事速遂畢，即答恩效，上謝師尊。
　　考召存祝護身救人訣
　　考召法師，常能朝旦入靜室中，佩帶符籙，握訣步綱躡斗，吐炁為紫雲，先蓋自己身，令鬼神不能返害。訖次治病，即存蓋彼病人之屋周匝四面，及患者身，以五方兵陣，使之圍繞彼人身家，令應驗立在，須臾而成，即搯都監訣，存北斗七星蓋頭，三台覆背，上以□星指之其方。咒曰：
　　太上傳教，後聖流行。天師親受，九千萬兵。巡察十方，布炁三清。神無凶黨，鬼無妖精。人鬼各居，不得有爭。行禍者死，行福者生。禍福吾知，隨手分明。左指三滅，右指四傾。勿犯吾道，吾道甚平。有罪無赦，無罪自寧。天賜吾法，令吾按行。莫犯吾威，威猛七星。飲汝血，食汝精，一切坦平，吾道不刑。一切毒害，吾道令行。急急如律令。
　　咒畢，又閉炁禹步，左手持道父，父者陽也。男以左手持之。忽起於手中，如人頭戴蓮花冠，紫服，漸漸從手中上到心前，如自身長短。卻存身長九尺，四邊兵將四象，各各羅列分明。右手搯鬼目，神目，以朱塗之。左右手相對於心前，或存身為考召法師，或為考召使，即叩齒三十六通，咒曰：
　　天明明，地靈靈。吾為考召主，先天地始生。巡為天地使，立為天地兵。禍惡逢自滅，福德見自生。非但禁虎狼，兼亦攝五兵。神龍不敢神，邪鬼不敢靈。指山山為崩，指水水為竭。指石石走轉，指日月為明。吾身行坐處，衛從十萬兵。隨吾手指者，風火電光生。急急如律令。
　　三元將軍真諱
　　上元將軍唐，諱宏。
　　中元將軍葛，諱雍。
　　下元將軍周，諱武。
　　五德將軍真諱
　　東，青龍將軍，諱孟章。
　　西，白虎將軍，諱監兵。
　　南，朱雀將軍，諱陵光。
　　北，玄武將軍，諱執明。
　　中央，勾陳將軍，諱黃庭。
　　凡行考召法，救治生靈，清淨身心持戒積行。受佩符錄，並如前說。應治疾患，令患家周細具狀，陳得病緣由，為祟之因，至於年甲，逐一訴說。然後依法行持，考治救療。事涉稍大，仍作壇，念淨天地北帝神咒三七遍。解穢驅氛，約束神祇。啟祷天真，叔陳事理。惟在志誠，成就功德。一有鬼祟妖精怪魅處，先用北帝普天罩法拘罩鬼神，不令逃竄。
　　次立壇布法。
　　次握訣叩齒，召神將吏兵，驅攝鬼神。
　　次用咒法，照現邪形。
　　次用符法，驅蕩邪炁。
　　次使吏人勘問為祟根源。
　　次或奸邪惡鬼未伏者，即立獄禁止。
　　次如天心法，申奏帖牒。
　　次搯斗，蓋藏患家。
　　次戒家神營護。
　　北帝普天罩法
　　法靈靈，動天地，移星辰，撥天關，轉地軸，驅山嶽，罩鬼神，吾法非凡之法。三清正道，上至八極，下入九泉。東連扶桑，西徹耶尼。南抵海門，北到酆都。太玄煞炁，橫天亂地。上鬼不得下，下鬼不得上。吾上張天羅，下布地網。天鬼不令下界，地鬼不令露形。巡遊四世界，惡鬼皆在吾罩中。謹請三五大將，五湖大將，三元大將，豁落大將，三師門下吏兵，北斗魁中吏兵，河掾吏兵，雷電吏兵，南斗煞鬼使者，北斗炎鑪使者，天騶甲卒，威劍萬丈高擊。大鼓大威力士，五眼三眼。六臂天丁，銅牙鐵爪。電目六睛，九頭八角，朱髮藍身。金槍銀甲，遍滿虛空。青龍白虎，朱雀勝蛇，猛惡巨獸，飛梟鉤索。天蓬豁落，大力飛天魔王，五方金剛，五方力士，五方吏兵，五方夜叉，五斗下營，八方雲合。五湖七澤，五嶽七廟，二十四治坑坎洞穴，等等列陣，步步排兵。山林樹木，細細搜尋。何神不伏吾罩下，無鬼不在吾網中。順吾者昌，逆吾者亡。慈善者生，凶惡者死。急急如太陰北帝律令勑。
　　右法行持之時，先存心火炎繞一身，澡鍊形神。乃想身為考召使，威神赫怒，吼聲如雷。便丁立南向，以兩手結天羅地網印，出炁似霹靂，即急念前咒畢，吸炁吹入印中，望行法處拋印。祝之：
　　炁化成鐵，網如黑雲。暗霧彌綸天地，罩定邪鬼之方。其羅網印，以左手三指四指五指，句右手三四五指。右手大指，搯左手大指甲下，以左右手二指開。念咒畢，即二指相搯，撒向病家。然後行持，諸法禁治。
　　照鬼現形法
　　先令患人立地戶上，合眼少時。次法師用鑑子一面，右手執擎，左目於鑑內存書符一道。畢即放鑑於案上，便雙手結師子印，加鑑面符上。然後法師持鑑，於自身心前合定。念咒曰：
　　天神地祇，萬靈同歸。合明天帝敕攝，謹請八方追鬼捷疾使者，速捉為祟邪鬼現形攝。
　　次呼神名曰：
　　唵判祟唵判祟判居輪判居輪取判取判錫利錫利嚧嚧。捉鬼來，捉鬼來，速捉來，速捉來。急急如律令。謹請當坊日遊使者，追鬼攝。謹請當坊土地，追鬼攝。謹請當坊五道使者，追鬼攝。念畢，將鑑向北照一照，復念咒一遍，再照再念，三照三念。咒畢，便將鑑令患人吹炁入鑑內，令開眼看鑑內，見是何鬼祟，或精怪，或家親，或外鬼，悉是一一見之。
　　存鑑內符咒
　　天皇，地皇，人皇，天人皇，地人皇，人人皇，唵皇帝君吒利，當境土地力士攝。天陽地陰，鬼神無處藏。左青龍將軍斬鬼，右白虎將‘軍斬鬼。天丁釘鬼，地丁釘鬼。頭戴華蓋，腳踏魁剛。乾坎艮震，巽離坤兌。黃頭將，赤頭將，青頭將，藥叉將，旃檀將，火輪將，火頭將，大力天丁將，無量無定極真君，南方熒惑真君，萬應赤帝真君，火輪帝君，火輸帝君，火輪帝君。
　　鑑內符式卷內聚刑，並朱書
　　右法淨身，存變為北方陰神。陰神，乃九天玄女也。右手持明鑑，左手搯第二指第一節目，想鑑中出五色圓光，徹照一方之地，無物不鑑。逐一作法，攝召為禍鬼神，不得逃匿，悉皆出現於法鑑之前。
　　水照法
　　水官斬鬼地官斬鬼天官斬鬼
　　逢水水尼　逢地地尼　逢天天尼　萬水不流斬煞無道　之鬼送在南山腳下　受死急急如律令
　　右法以右手中指，於空中寫前山水二字，隨手念上咒字成咒，盡以右手從空撮入水中，水用淨盆盛之。次令患人吹炁入水中。咒曰：當直日功曹使者，十二時神，速攝此間土地、里域正神，追捉為祟病人邪鬼，急急現形。敕攝。咒畢，再令患人吹炁入水中，見何等鬼怪，一一分明直說，不得容隱。吾行太上之法，務在制鬼救人。急急如律令。
　　暗處照鬼現形法
　　謹請天真天洞六甲陽神，六甲陰神，四直使者，驅魂使者，急驅冤魂炁處現形。急急如律令敕攝。
　　右先令患人低頭合眼，念前咒一遍，吹患人頂門。卻引炁至黑處，如此吹炁三口，令患人覷黑處，有祟是何人。如却要赴患人體，再念前咒一遍，不念黑處現形字，卻念急驅冤魂，速赴病人，借口通傳。其祟即時赴體通傳。
　　控縛鬼法
　　謹請上清三天力士，八殺將軍，急急為吾控縛邪鬼，不得走失。急急如律令。
　　右法面北正心，左手搯第二指寅上，念咒吸炁三口，吹病人身，即自控縛。
　　十二神將捉鬼枷縛考責法
　　謹請登明神將，河魁神將，從魁神將，傳送神將，小吉神將，勝先神將，太一神將，天剛神將，太衝神將，功曹神將，大吉神將神，后神將。
　　右法變神為天一貴神，頭戴三台北斗，面向西地立，足踏丁綱，以左手搯亥上起，周匝至子為訣目，召神將稱：急速為吾追捉病人某身中祟病鬼神，不以廟社竈君宅神，凶死惡亡精靈，妖怪之鬼，應曾作害病人者，一一追收，立附患人身體，受吾正法，考問通說因依姓名，遠則六合八荒之間，近則不離家舍內外，須管追到。急急如律令。
　　右此法，以六甲日亥時，祭醮於星辰之下，用青布一匹，縫作四方淨巾，下用淨席襯布，用時花、淨果、棗湯、清醴、燈燭十三分薦獻，具詞祭之。自亥時供養、周戌時一晝夜，讀詞禱祝，啟願通靈治身救人之意。仍祭處周回，以茅香煎湯灑淨，不令雜人雞犬觸之。祭畢，取祭物自飲食，餘者散於流水中，不可與他人。若有疾病急難，禱祝貴人而召之，立有報應。其神將各各統領兵吏，為人救苦。切在志誠，如法行持，慎不可輕試也。
　　大力天丁追捉邪魔惡鬼法
　　先立壇，選真武下降日，受持祭醮。用淨蓆一領，以淨潔黃土鋪地，高半寸，令平後，舒淨蓆，在土上上安香四鑪，時果鹿脯清酌四分，列之四方，然燈燒香。法師整服臨壇，卓劍於壇上，北向朝禮太上老君，北極大帝，四聖真君，諸位神將吏兵。次存北帝在法師頂上，於空懸之中，披玄龍之服，戴平天冠，躡皂履，佩劍，儼苦彩畫儀像，衛以四聖。然後召大力天丁四位神將，各領吏兵，從天降下壇場，歆受醮享。次讀祭文，委曲祝之，凡三祝三上香酒，但不拜。祭畢，即收攝位牌，於神將堂供養。後有攝召，一如下文，具威儀如左。
　　東方大力天丁追鬼神將溫玉，著青衣大袖，戴青幘，赤面，手持雙刀。
　　南方大力天丁捉鬼神將李公達，披赤文大袖，頭戴赤幘，面色赤黃，手執鐵棒。
　　西方大力天丁縛鬼神將吳天安，身著金甲，頭冠素幘，面色黃白，手把鐵索。
　　北方大力天丁考鬼神將劉武真，身著皂衣大袖，頭冠黑幘，面目青黑，執戟。
　　右各依其方，召請祭醮後，有邪神惡鬼作法，請召追捉考問，使之立有靈驗。
　　北斗布炁治百病法
　　若治疾病，行法之師北向，令患人當前。法師存貪狼星君身長十丈，著素羅之衣，披髮，口吐青炁。想畢，問所疾之因，隨聲吸病人炁。次念貪狼唵，取貪狼青炁，吹於病人痛處，用右手收之後，念咒曰：
　　委委冥冥，甲乙丙丁，天地所生。神不反養，鬼不反生。急急應吾口，急急應吾聲。急急如律令。念畢，再結印收之，病即時愈矣。
　　北帝劈鬼胎鬼塊邪炁法
　　先面北，存身為六丁，右手持鐵斧，左手掐第三指第二節六丁訣，不得輒動，動則不靈。次存地為酆都黑獄，以香焚左右。次屈左足，跪右足，淨斧一柄，放於面前。次令患人面南對法師立或坐，以右手劃地，書田字。
　　田字式
　　開天門 閉地戶 留人門 塞鬼路 穿鬼心 破鬼肚
　　次重念咒，書田字咒曰：
　　謹請大黑天神，六通斬急煞攝。咒盡字成，便令患人咳嗽一聲，取炁吹於田字中心，急以右手持淨斧，隨炁劈之，即時鬼胎鬼塊鬼炁消散。
　　三官搜邪符
　　散形
　　上元賜福天官 中元赦罪地官 下元解厄水官 左青龍 右白虎 上朱雀 下玄武 三五將軍 手執螣蛇長萬丈口吐火萬里燒殺一切無道邪鬼攝
　　聚形
　　右符存身為考召法師，祝筆墨後書之。
　　祝筆咒
　　三毛留布，天下所尊。乾坤定位，萬鬼敢存。左陽右陰，北斗魁剛。誅邪斬鬼，馘滅凶殃。神筆一落，萬鬼伏藏。急急如律令。吹炁於筆上。
　　祝墨咒
　　神墨靈靈，月中真精。書符禁鬼，邪魔滅形。病身吞帶，永保康寧。急急如律令。吹炁於墨上。
　　右咒筆墨畢，向五方默念咒書之。若有鬼邪處，令燒作灰，水調，塗病人心上，或佩帶，亦得辟諸邪魅鬼神。
　　五斗戰鬼符　
　　散形
　　子辛　子寅　子惠　子真　子鄰　子陣　子戊　子庚 □□□□□□□ 角至箕宿 井至軫宿 奎至參宿 斗至璧宿 十二月神將 太陽君 太陰君
　　聚形
　　右此符依前法書篆，若有鬼人，將符在頭上，即戰，無鬼不戰也。
　　拷鬼法
　　奉請北斗靈官下一尊神，號曰無面目大將軍，九天聖母攝拷鬼，速通靈。急急如律令。
　　右誦咒三遍，面東北，取玄色真炁，吹在杖子上，倚在病人身上。存想四力士打拷鬼祟，速令通名。
　　釣鬼法
　　天剛大神，與吾拼釣六丁將軍，速與加刑。急急如律令。
　　右念三遍了，取天剛炁，吹在患人頂門上，高聲云：拼釣起。
　　捉控六甲法
　　凡行法，須先祭醮六甲神將，及識六甲神儀，使用驅捉邪鬼，呼之立至。祭時，用黃紙十二束，馬十二匹，酒果十二分，於庚申甲子或丁甲日祭之。
　　第一神將通寶靈，在吾前。
　　第二神將文化通，在吾後。
　　第三神將靈寶貴，在吾左。
　　第四神將靈通辨，在吾右。
　　第五神將宋保義，在吾上。
　　第六神將黃聖夷，在吾下。吾行百步，神將相隨。吾行萬里，在吾左右前後。急急捉控鬼神，不得疏慢。急急如律令。
　　杖子拷法
　　烏東赤帝神五雷使降靈，手執決龍杖，拷鬼速通名。急急如律令。
　　右面北，左手搯天丁訣，右手把杖子，念咒三遍，取天剛炁，吹在杖子上。存天丁力士持杖子打拷，令通姓名。
　　山字照鬼法
　　天圓四噀，冤魂上驅。六丁六甲，天丁力士。天洞天真勅，速疾驅來見。急急如律令。
　　右以左手結山字印，以手帛子蒙印面，向東北念咒三遍，取玄色真炁，吹在病人頂門上。令病人合眼咳嗽聲，隨聲取炁，吹於印上，令病人開眼視之，即見為祟鬼也。如要附身，令病人再合眼，以右手搯劍訣，趕入頂門，再念追鬼咒曰：
　　青青靈靈，立降飛魂。附入病身，通說姓名。急急如律令。念之三遍，取天剛炁三口，吹於病人頂門上。令抱頭枷下著，自然枷下通傳也。
　　太陽針法
　　天地太陽，月角神光。灌蕩尸疾，邪炁消亡。急急動殺攝。
　　右以雷震棗木造針一枚，長三寸六分。臨治疾時，香上度過，右手握針，左手掐第三指甲下，仰手於心前，瞻望太陽，一炁念前咒三遍，吸炁吹於針上。針諸疾痛疾病，無不應驗。
　　天剛罩凶邪狂病法
　　若有狂邪亂走叫笑奔人者，急認活曜天剛所指之方，叩齒三通，以左手大指搯第二指甲下，閉炁，想見天剛大聖，散髮，身披素衣，跣足仗劍，空中頂出九色圓光，炎火繞劍烈烈。
　　見畢，以右手向空書符一道，隨手咒曰：
　　天剛靈靈，收攝鬼神勑。一炁念之三遍，吸炁噴邪人，邪人即自伏，或縛首而求罪。乞，去其符，具如後。
　　咒棗治百病法
　　用香水淨洗棗，不拘多少。凡遇三七日，於淨室內或功德前，焚香禮拜畢，面北立，先將棗搯開，念咒曰：
　　臣謹請昊天玉皇上帝，速降火龍攝。念咒畢，存想真武真君，取青色真炁，吹棗上。凡治百病，以咒水嚼下，无不應驗。
　　北帝肘後七星布炁法
　　其法以甲子庚申本命日，及三七日夜正旦等日受持。用淨麻索一條，如三指大，以淨木梳通，令勻淨。更用五色絲線二十五條，或五條亦得，將四字古老錢一文，以左手同線左搓作索子，穿古老錢，結一結，念咒一遍。咒曰：井星井星，金星金星。魂迷魂迷，魄魂魄魂。奉請南方真火，護助弟子弔法。急急如律令。次日日初出時，再如前受持。受持畢，每用時，於錢眼內穿過，於肘後叩之。每禁疼痛等，取炁一口，以手緊繫之，立驗。若禁制鬼神，斷除邪怪，鎮壓凶宅，以物句掛於正堂及鬼神顯應來路上，其鬼立去。佩帶不得入神廟，并忌婦人雞犬雜物觸之。
　　天師考竈纂鬼法
　　用木一尺二寸，作三級為壇，化作三台星。存身為考召法師，外踏七元綱至竈前。下纂時，先令家長把纂，師自於地上書鬼字一箇，念開天門，閉地戶，留人門，塞鬼路。繞鬼字轉三轉，念唐葛周三將軍急上。急便令家長將纂於竈上打三下，便自接取，想二使者打到竈君，使去鬼字上下纂，打七下，念□□□□□□□後，於纂頭上結獄印，一道牢頭紐鬼印，存追打竈君，紐在獄中，卻用付獄紐鬼印。存再紐定竈君，然後戒竈君曰：
　　咄咄咄，汝是張喏之子，上帝封汝為竈君，合保護家門，何得放入外鬼，為禍搔擾宅舍，立須發遣遠去，若不遵吾言，當申奏上帝北帝，牒天曹，莫言不道，急急發遣外鬼，速去不得久停，罪有歸處。三日起纂，燒錢與阿缽羅二使者。如用紐鬼印，先念日月二君咒，然後踏天剛。大聖太陽太陰，願降毫光，本色真炁，入臣紐鬼印中。
　　紐鬼印
　　辰，辰上挑出。艮，中指中節。寅，
　　陰日右手，陽日左手，交加樣下。
　　禁鬼火牢法
　　其上，於東南地戶上，用細灰先布一重平地，圓三尺六寸，開南門。又灰一重，開北門。其鬼驅自北門入，其南門，以灰書火字於門口，後閉牢門時，亦使灰書火字閉之。
　　火牢圖
　　立火牢咒
　　謹請南方火鈴神將，火鈴吏兵，從天降下，為吾閉定獄門，驅縛邪鬼，戮加考刑。急急如律令。咒畢，吸炁吹入牢內。法師置牢之時，先存身為朱陵大帝，左手搯三指甲下，足躡丁綱而咒之。如鬼邪凶惡，加以當日考鬼人數多者，或有未了邪祟之事，即驅入火牢焚之。
　　鎖門法
　　天殺皇皇，地攝正方。千邪萬鬼，誰復敢藏。飛步一吸，萬鬼滅亡。左魁右□神聖攝。鎖著不管走透，神將疾鎖。吾奉北帝勑。
　　此法若人來投狀，稱有邪祟作害，法師先變神，接押了，候發遣。投狀人出門，法師隨手結鎖印，三步丁綱，呼神將，取天剛炁，向西北念三遍。再取日腳炁吹印，往患人住處方位，默言：神將疾與鎖著，不管稍有走透。想四直六甲力士往彼圍定，鎖下鬼祟。
　　北斗入門護身法
　　北斗七星，吾召汝名。凶神伏尸，土鬼潛形。八王所隨所出地兵，千里謹護吾身。急急如律令。
　　右法師至患家，入門行數步，存身為真武，披髮仗劍。四直使者，天關地軸，儀仗隨從。以左手結斗印，默念法三遍。至患人家廳上坐，令驅患邪人出來，勘問子細施行。
　　四靈捉鬼法
　　鐘真子景，降冤列聖。急急四靈，三昧降真。四位神將，速捉冤魂。急急如律令。
　　右令患人當面立，令合眼。次法師面北，左手搯卯文，念法三遍，取四方炁各一口，吸水少許，同炁噀患人面上，喝神將疾捉鬼付體。身戰，是驗也。
　　又捉法
　　謹請南方真君，在於丙地，急降真火，入吾水中。天猷天殺，助吾咒力，助吾道法，速捉鬼神。急急如律令。
　　右面南，左手搯斗訣，右手搯子文。持淨水一椀，吸太陽真炁一口，念法三遍，取四方炁各一口，吹於水內。次想南方火炎連天，一炁吸入口中，吹於水內，如此作法三遍。次令患人服之，即時戰也。如不欲驅考，即不得將法水令喫，即法師自吸，噴於暗處，令患人看之，問見何鬼祟。
　　縛鬼法
　　奉請北帝，酆都之神。北帝靈君，助吾聖法行，索捉縛邪精。謹請天獄大神，縛法降臨天獄，鐵紐搐縛鬼手，疾疾速速，與吾搐縛。急急如律令。
　　右面北作惡，以兩手結縛鬼印，念法三遍，取炁三口，吸水少許，噀患人面上，喝神將抱頭縛著。如便縛起時，只云緊縛。
　　枷鬼法
　　謹請年直，月直，日直，時直，六陰甲子，六陽甲子，三陽會首，九州社令，四力士，八金剛，十二時辰使者，且令與吾把鬼枷下，吾奉北帝勑。凡鬼祟捉下後，問不語時，法師面北，左手搯鬼目，念前法，書枷鬼符一道，咒盡筆盡。再念法，將符燒為灰，吹於患人頭上，喝云：枷下。
　　枷鬼符式
　　又法
　　奉請北斗七星，天剛大神。左驅六甲，右驅六丁。丁卯速令鬼丁追魂，四大神州捉枷，疾付鬼身，鬼付人身。鐵枷既到，力重千斤。急急如律令。
　　右用此法，於就近城隍靈廟處借枷，即先望北念法三遍，左手搯日辰訣，吹往借枷處方位。復以兩手結枷鬼印，念法三遍，吸炁，吹放於患人項上。想神將枷鬼，喝：疾。
　　五斗拷鬼法
　　奉請五斗正炁，北帝令行，要辨祟神。即加憲刑，急拷鬼身。吾手下四力士，八金剛，天剛大將，天丁力士，天獄大神，疾速拷鬼通名。急急如律令。
　　又法師面北，執刑子三條，念法三遍。取五方炁各一口，吹於杖子上。將一條放患人背上，兩條靠兩腿。再念法一遍，吸天剛炁一口吹之，喝神將打。
　　又法
　　謹請北方黑殺真炁降靈，手持鐵杖，拷鬼通名。拷鬼除根，打鬼斷形。天轉地裂，人生鬼滅。法到奉行，急急如律令。
　　此法用杖子同前，取天剛炁吹之。
　　壓鬼法
　　謹請大力天元大力將，大力天光大力將，大力天沖大力將，大力大同大力將。急急如律令攝。
　　右法師面向天門，左手結山字印，右手執紙筆，念法三遍，取炁一口，吹印於紙上。再結印，念法書上字一箇，咒盡筆盡。吹印放字上，將在患人背上，喝神將壓下。
　　又法
　　泰山揭底摧，壓鬼莫延遲。巨靈透入耳，鬼魅化作泥。急急如律令。
　　右法師面東，兩手結山字印、念法三遍，取炁。想見巨靈神擎泰山，猛放患人頭上。
　　李尊師撲鬼法
　　謹請天靈天地之神，金木水火土通靈大力鬼王，行法□□□□勇士，金甲將軍，法力力士，左右把下，李真君用劍在手，行法捉邪。急急如律令。
　　右法師面北作惡，左手結斗印，右手搯子文，念法三遍，取炁三口，吹患人面上，喝神將把下。如教打，自打。教撲，即自撲也。
　　燒鬼法
　　謹請南方丙丁將，火鈴將，天剛火神火龍大將，火輪大將，燒鬼大將，急速與吾燒鬼。急急如律令。
　　右法師面南，雙手結火輸印，念法三遍，吸炁吹印於朱盞朱筆上。後以皂紙一片，以左手搯小火印，書火輪符於患人背上，令燒。書符并燒符，各念後段咒。
　　火輸符
　　心中七轉念二十八宿
　　謹請東方太陽君，二請南方火德君，三請西方火山神，四請北方大火輸，五請中央降真火。吾手中執定大火輪，燒鬼身不存。急急如律令。一炁念之，咒盡成符。
　　四瀆冰祟法
　　奉請四瀆源君，九江大神，攝力冰魂，急速疾冰。急急如律令。
　　右法師面北，以右手搯子文，執淨水一椀，念法三遍，吸炁吹於水內。再念法一遍，望北吸水炁一口，吸水噀患人，喝神將，疾與吾冰。患人戰，是驗也。　
　　照鬼法
　　謹請登明神，促地神，驅魂大神，軍急奉靈追魂大將軍，須管照真形，與吾所降者，為吾所顯者。急急如律令。
　　右法師先面北，將紙一片，念法三遍，取炁吹紙上，令患人撚作紙腳兩箇，一左一右，於油內蘸過。再念法一遍，吹於紙腳上，令親人然燈，扶患人於房內照之。法師袖內結鐵棒印。照之，眾人皆可見，為祟鬼也。
　　追土地法
　　謹請北方黑帝神，急速追某家土地，吾奉三清之勑。聞之勑到，身委重刑。眾神侍立，不敢離位。速追赴壇下。急急如律令。
　　右法師面北，念法一遍，取炁吹於地上，云：追某家土地來隨。次書追土地符一道，燒為灰。以左手搯地雷訣，丑文是也。念法一遍，吹符灰云：速追來，候處分，神將權押祟在一邊。再念法，吸水少許，噴患人面，喝神將驅土地赴患人體，分明報應。唱喏述意。勘同了，便却令神將押歸本處，常切巡護，再驅祟來勘問。門丞街道土地，並同一法追之。
　　追土地符
　　黑殺靈，黑殺聖。追土地，聚攝庭。急急如律令。先面北念法一遍，取炁吹於筆上，再念法書之，咒盡符成。
　　追魂法
　　謹請北帝大神，九天玉女，六丁六甲，天魔大王，左魂神將，右魄神將，速追真炁，速付真形。急急如律令。
　　右法師向東，念法三遍，取炁三口，吹於患人身上。次將黃紙二片，朱筆一管，念法一遍，取炁吹紙筆上。以左手結六丁印，書追魂符二道。以針籤定，以紙燈燒為灰，用法水調下。如患大段，不省人事。牙關噤硬，心頭熱未絕者，急以符水灌於耳內，令一人將照子一面，於耳邊打，高聲叫姓名，少時即活。當書追魂符時，念後咒。
　　追魂用
　　謹請六丁六甲神，六丁六甲將，賜五靈文。追元辰，在東北。怎去得，許昌攝。念咒書符，咒盡筆盡。
　　移降法
　　奉請飛騰七降，赴體通名。急召騰魂使者，速來騰魂。急急如律令。
　　右此法為患人瘦弱，不禁驅考，即別喚一人，令與病人相對立。先令患人吹炁，令立者人吸之。兩人並令合眼，法師面北，念法三遍，取炁吹患人頭上。復念法一遍，吸患人炁，吹於代人身上，喝：疾赴體。
　　又法
　　奉請黑路天神，與吾赴身，吾奉北帝勑。
　　右此法為小兒患語言不得，法師先令妳子抱孩兒，當面立吸孩兒炁一口，合眼。法師以兩手結金槍印，向北念法三遍，取炁三口，望面吹之。喝神將速驅赴體。加赴體，精神與常不同也。　　
　　抹塊法
　　謹請六通大聖，大力天丁，助吾通靈，同共搜捉邪炁。入筆不得動作。吾奉上帝勑。
　　右先問病人塊大小，令自以手緊捉定塊，將厚紙一片於卓子上。以左手結金槍印，右手執筆，存筆為金槍，紙為病塊。向天門上念法三遍，吸炁吹入筆中。次以左手搯卯文，紙上書田字一箇。念開天門，閉地戶。留人門，塞鬼路。穿鬼心；破鬼肚。用此咒書田字。令病人咳嗽一聲，隨聲吸炁，吹於卯文上，緊搯定，以筆抹田字。先從天門上抹至東南，問減多少，再取黑抹之。並須逐筆念法吸炁抹之。
　　治小兒驚吊法
　　斬腰截手，劈腹剜心，六丁下刀。
　　右法師將墨筆一管，念法一遍，取天剛炁，吹入筆中。次以左手結金刀訣，以大指壓四指五指，直二指三指。念法上一句，於孩兒手心書月字一箇。第二句書刀字一箇。再取太陽炁，呵頂門上。如眼稍下，急令洗去字。
　　手內字式
　　男先書左手女先書右手
　　治小兒妳癖法
　　勑吾中宮順土地精咩魂絕攝。
　　先問癖大小，次將紙一片厚者，令一人以手捉定癖塊，須令小兒哭一聲，吸炁念法三遍，吹於紙筆上，依病癖大小，畫之於紙上。以左手結金刀訣，念法一遍，吸炁吹於紙上，急裂作兩三段。再念法取炁，細裂之，立效。
　　治吹妳法
　　左青龍，急消滅。右白虎，急消滅。
　　右令患人面西，向法師立，不拘遠近。如患左妳，令自捉定，咳嗽三聲，逐聲吸炁，念法吹於法師手上，自尋左妳，三次攝之。如患右邊，則七次為之。
　　九天玄女飛針法
　　神針靈靈，上合太清。三塗苦疾，病見自驚。針合天曹，天曹亦知。再合地府，地府須聞。吾奉太上老君勑，針教不得再施，病教不得再發。急急如律令。
　　右此法先須用火日，採桃木東南第一枝直者，長一尺二寸，即時面向北，念法七遍，取天剛炁吹之後，以紅羅袋子收之。如用治患時，令患人對法師立，可離一丈遠，近問患甚處疼痛，令自以手搯定。次法師以左手結金槍印，右手持針，安於卯文上搯定。左手叉腰，右手當胸，念法七遍，取天剛炁，吹於針上。令患人咳嗽一聲，吸炁念法一遍，吹於右手卯文上。以針左轉三轉，右轉七轉，念法，想病處進針。
　　四聖布炁法
　　謹請天蓬，天猷，黑殺，真武，禁武，斬殺吽。
　　右先令患人面向西南立，次法師焚香，變神為驅邪院使。以兩手搯子文，退步步七星綱。陽人，以左腳乘綱指之。陰人，以右足丁綱指患人。法師定身暝目，默念法一遍，想見四聖從空而降，急吸炁，望病人吹之，令病人鼻中吸炁咽之，卻於口中吐出邪炁。呼吸不得令自己耳聞之。治教四人，獻錢馬四分，以封狀具述治教人事意，謝恩甚不可闕。
　　破祟錄
　　□□□□□□□。
　　法寶及真武聖敕攝。
　　奉請羅天大將廣明鬼王。
　　　 　 
　　具患人鄉貫，生年月日時。
　　法師具半銜。
　　復現籙
　　勑法趙公明，劫法將來似鬼形。
　　步臨臨，步臨臨，臨步臨，臨步臨，勑攝。
　　具患人生年月日時。
　　法師具半銜。
　　右此二籙，先令病家子細具狀，方與書之。書時，先焚香，啟祝狀內事意畢，後搯五嶽三塗訣書之。逐符取鬼門炁，同訣吹入其破祟籙，令到家將紙錢一千貫燒之。復現籙，令安病人頭邊，卧褥下。候少時，鬼祟即自顯現形影，或赴體通說姓名也。
　　五獄三塗訣
　　以左手搯卯文，云：磨針。次搖中指上節，云：嚩囉。次搯四指中節，云：紅杏。搯中中指近掌文，云：墨黑。次搯中指中節，云：靈寶。次搯卯文，云：都功成切角鎮。次搯辰文，云：興生獨隸可韓聚魂公都聚魂攝。取炁挑入符中。
　　祭醮法中神將法
　　此是雜法中別訣，人亦用而多驗。附之于此。
　　凡祭告法中諸神將等，遇三七日、甲子、庚申日夜，備錢馬酒果香燈，宿蒸餅一枚，以皂絹旗一面，竹刀二張，杖子三條，辰砂二錢，淨醋半盞，於諍室中排備。從人定後，啟請祝白。再三上香酒，候至三更，盡收錢馬旗杖等燒之，蒸餅砂醋等，法師食之。後於供養處，寧心暝目，端坐或卧亦得。少頃，見一人裹帽著衫，繫腰帶來，共法師論話，或有忘記，即行追降法，即便自然省記也。凡獻錢馬，逐一具狀，開牌位獻之。
　　捉將崔舒宣。　　　縛將盧機權。
　　枷將竇楊捶楊光。　黃頭將陳鎮。
　　蓬頭將劉仲。　　　牢頭將楊政。
　　五方追鬼將趙公明。
　　左右急捉將姚端。
　　火輪將宋無忌。　　考鬼將鄧行文。
　　斬頭瀝血將劉炎。　藥叉將陳守忠。
　　靈官五郎馬勝。
　　禁蠍法
　　若蠍毒螫著人者，急搯左手第二指第二節，念咒吹之痛處，以禁之，其痛即止。咒曰：
　　八威吐毒，急急如律令。
　　又法訣目同前
　　天蠍祈水毒滅。日望太陽，夜望斗綱，取炁一口，吹符上，即於符上，吸炁一口，咽下，其痛即止。
　　右念前咒，書符貼之，立差。
　　太上助國救民總真秘要卷之七竟
　　太上助國救民總真秘要卷之八
　　洞幽法師元妙宗編
　　太上正法禹步斗網掌目訣法圖文
　　按禹步綱斗掌目之訣，為道之大要，法之元紀也。步綱者，乘於正氣以御物。訣目者，主於神機而運化。修仙鍊真，劾召制伏，莫不資之於此矣。法書舊本，雖載其略，舉用之闕者，亦為不少。今以所授，總而備之。庶少該博，法家之妙，盡於施用之功也。
　　禹步斗綱訣
　　夫禹步者，法乎造化之象，日月運度之行也。一月三交，一交三旬，三旬者，三盈數也。一時三交，三交者，九旬也。是以一步一交，一交三跡，三步九跡，象一時也，併足象天交也。先舉左足者，春秋之步也。先舉右足者，冬夏之步也。春秋之孟者，陽辰也。冬夏之孟者，陰辰也。故生殺制御用春秋收藏積聚用冬夏也。又云：男當用春秋，女用冬夏也。又云：三步九跡者，法步三元九炁也。又十二跡者，法於律呂也。又十五跡者，法三五之數也。因用制宜之術，存乎法訣之輕重。然而稱禹步者，云大禹治水以成，厥功蓋天。真授此步訣，以制神召靈，遂因名為禹步耳。凡步躡之訣，存身為驅邪院使，正一法師，三元五德將軍，吏兵功曹，師子白鶴，侍衛森列。仍先念洗身咒，按經法，能以神存心步，尤為妙用，不必於形跡履踐也。經曰：禹步是禹受於太上，而演天綱地紀。出為禹步，求真禁百物，人神龍鬼惡獸蛇毒之蟲等，伏而勿殺。拒而不伏者，誅之。其理有併五斗作三步九跡，或十二跡，或三十五跡，或一十五跡。又有順倒返三匝之訣，列之于後。如步七星，即從第一至第七，謂之順行。卻從第之倒行。復從第一至第七，謂之返行。地戶，從地戶上天之義也。
　　三步九跡法
　　經曰：初為飛天綱躡地紀禹步，翻為九跡，亦中斗數也，順倒返三帀。三遍履，不如三綱三度作步。若欲急速得力，但三步履舊綱，左右各一遍，男重左，女重右。左右訖，更須重。遍亦則是三逼。
　　十二跡禹步法
　　三五跡禹步法
　　躡地紀飛天綱法
　　右禹步飛天綱躡地紀，並須倒返三遍為之。
　　經曰：行陰功助國護身救人者，先躡地紀三遍訖，即飛天綱三遍，即散變三步九跡步，轉天關擊止之。如恐不止，即十二步禹步一遍，又或步一十五步。存上中下三將軍兵眾及六甲諸神等，轉天關以指之。如是三度，萬事自消，亦不苦損陰靈物命。若六度為之，所制立可隕滅，禁其妄行，損人功德。
　　經曰：步此有所制滅，並搯左右刀支訣。在左右手第五指第三節上。若治凶人，搯惡人刀支。在右手第五指第三節上右邊。右主殺，左主生，不可妄行，切須察其理。治惡鬼，摘鬼刀支。在左手第五指第三節下。
　　經曰：凶神毒龍妖鬼，妄行狂風暴雨，傷損人物，不論水陸，須步躡天綱地紀各三遍，散為禹步九跡，或十二，十五跡，或三返為之。先九步，卻返綱頭，再為十二步，又返為十五步訖，左右配衣，左手把□星指之。轉天關，舉手指之三或六或九，三度，毒妖自止。六度，則致損病。九度，必死滅。雖為禁殺非道，亦不可不慎其理也。度其妖祟，止則放，不可便殺。若人物不安，水旱妖星，皆可禁治。
　　右天綱地紀三五禹步眾圖，事甩甚大，自各有經訣。今略明其標要，所貴法家，知其奧‘妙之階梯，識元真之閫閾也。
　　登步洗身咒
　　吾以日洗身，以月鍊真。仙人輔我，日月佐形。二十八宿與吾合并，千邪萬穢逐水而清。急急如律令。
　　天地交泰禹步法
　　凡登禹步，先咒曰：
　　吾是洞中太一真，頭戴七星步四靈。手執金劍巽上立，迤通巡行直至坤。地戶巽宮須結界，直至天門謁帝君。三步九跡登明星，三災九厄離身形。急急如律令。
　　凡禹步訖，念咒曰：
　　乾尊曜靈，坤順內營。二儀交泰，六合利貞。配天亨地，永寧肅清。應感元黃，上衣下裳。震登艮興，坎順離明。巽旺兌生，虎步龍驤。天門地戶，人門鬼門。衛我者誰，昊天旻蒼。今日禹步，上應天綱。鬼神賓伏，下辟不祥。所求如願，應時靈光。急急如律令。
　　右步咒畢，如法隨心行事。
　　交乾禹步法
　　訣曰：
　　坎雙艮隻步交乾，震上雙行兌亦然。坤隻離單雙步巽，三台歸去便朝天。
　　右步畢，一結紫微印，乾上化身乘白鶴，飄飄至天門朝帝君，述心事奏達，乞賜敕命如願，又再從天門返步歸巽。於諍室壇上，逐日子午時登壇，禹步亦可，披髮仗劍，步向乾上，入壇心正坐，瞑目咒曰：
　　乾元亨利貞，日月蔽吾形。萬災不能干，壽與天同齡。急急如律令。
　　又咒曰：
　　吾是道門行法之主，水火刀兵不能及吾，疾病盜賊不能及吾。吾與日月同光，所行萬事吉昌。急急如律令。
　　右步咒畢，如法行事。
　　既濟禹步法陽日可用
　　未濟禹步法陰日可用
　　右二步法，咒並同前。
　　步火鈴斗訣斬摧一切凶神
　　火鈴神咒
　　太上神鈴，炎帝之精。光霞電掣，明耀三清。流火萬里，鬼無逃形。神印一著，灰滅邪精。三五將軍，豁落吏兵。平天戛地，誅鬼不停。飛符走印，頭戴五星。擲火前殺，萬鬼千精。六天鬼賊，付與神丁。五靈真老，是吾本師。無礙神通，萬靈同歸。惡鬼絕滅，不祥速追。中皇九道，威布四維。伏匿故炁，不遺纖微。五瘟七疰，吾能殺之。何神敢逆，何鬼敢虧。酆都戮形，北斗斬尸。神印一著，萬鬼消糜。急急如大帝真君律令。
　　左手把印，右手把劍，念火鈴咒七遍，一星一咒。步相似北斗，初左步貪狼，次巨門右步，次祿存左點，次文曲左步，次廉貞右步，次武曲左步，次破軍右步。祿存星，勿令步履星上。七星步，一步存一星，如金色於足下，七步只同也。將印印有疑之處也。印上一一塗好朱砂雄黃也。
　　步三台七星斗法凡救治事，可步此斗
　　入斗步法有所啟祝遣勑之事，用此斗
　　凡步此斗，先念咒曰：我是天目，與天相逐。精如雷電，光耀八極。明徹表裹，無物不伏。急急如律令。
　　凡步斗，入斗內。有所啟祝遣敕，並如本意施行。如欲解穢治疾行事，即念淨天地咒。
　　洞中玄虛，晃朗太元。八方威神，使我自然。靈寶符命，普告九天。乾羅答那，侗罡太玄。斬妖縛邪。殺鬼萬千。中山神咒，元始玉文。我誦一遍，卻鬼延年。按行五嶽，八海知聞。魔王束首，侍衛靈真。凶穢蕩淨，道炁長存。急急如律令。
　　又咒曰：
　　清清之水，日月華開。中有北斗，內隱三台。神水噴噀，禍去福來。急急如律令。
　　又咒曰：
　　吾左目為日，右目為月。日為將軍，月為司馬。五使噴水治穢，無不除者。掃除凶妖、辟除五惡。百穢之鬼，速走萬里。急急如律令。如治病解穢畢，使出斗禹步，念禹步咒。至病人所念天蓬殺鬼等咒，以法水賁治之。
　　凡步斗行事畢，出斗咒曰：
　　五行相催，剛劍持威。六甲輔我，三台辟非。天回地轉，陰陽開闢。長生度世，日月同輝。急急如律令。
　　步豁落斗法
　　步豁落斗咒訣
　　斗要妙兮，十二辰。承天綱兮，威武陳。炁髣髴兮，如浮雲。七炁度兮，上應天。知變化兮，有時日。入斗宿兮，度天關。六甲律兮，持合乙。履天英兮，乘天任。傍天柱兮，擁天心。從玆度兮，過天禽。傍天輔兮，望天衝。入天內兮，出天蓬。斗道要兮，剛柔濟。添福祿兮，留後世。出幽冥兮，千萬歲。急急如律令。
　　右此斗如詳度，臨時有所施為。步畢，隨意別念咒法。
　　步三攝綱法
　　三攝綱，乃北神三攝綱，誅一切精邪鬼魅，瘟黃之鬼。
　　步雷火斗法
　　一轉搯寅。二轉搯辰。三轉搯午。四轉搯子。五轉搯申。六轉搯酉。七轉搯戌。八轉搯亥。
　　步三才綱法
　　凡咒敕水，并召存三元五德將軍，握固步此綱。
　　三步丁字綱法凡取劍水，用此綱步。
　　步霹靂解咒殺鬼綱法
　　先搯左手無名指甲下，乃北斗交腳，手收遊魂，誅鬼滅形。
　　步綱敕水殺鬼都官咒
　　謹敕咄叱，赤身童童，燒破天公。天是吾父，地是吾母，日是吾兄，月是吾姊。吾左行青龍，右行白虎，前使千里之綱，後使白陽之劍。吾召五方五龍，入吾水中。召五方烏利，並入吾水中。收付一切兇人惡鬼，盜賊虎狼，欲相謀害者，收付天剛之下，無令動作。急急如律令。
　　關閉七步鐵蓋綱法
　　搯左手中指上節，閉四山三轉，收鬼山精社廟入九泉下，即以鐵蓋蓋之。後搯四指根歸位。
　　指掌飛五斗法
　　夫治病驅邪，拘魂制魄，藏神庇身，立獄追鬼，蓋宅護民，以至法師降伏神鬼邪魔，魍魎精靈，妖怪魑魅之屬，皆須自先飛捻五斗纏身，保固己形，安藏魂魄，然後施行諸法，制劾邪魔。若斥逐鬼邪，患者稍安，明見祟已遠，則宜以飛五斗圍衛患者之身，亦以周回先炷名香，務令盛潔，無諸穢炁，褻瀆斗星。若病人魂神久為死者，勿引去住身形。倏經符法驅遣，日下不來作害者，悉以飛捻五斗而蓋庇之。若立獄召鬼，鎮宅安人，俱以飛捻五斗之訣，布帀其方，切須依按圖書，明解指節，三叩齒，逐斗閉炁，默念星名，而飛捻之。
　　飛捻南斗法：
　　飛捻北斗法：
　　飛捻東斗法：
　　飛陰陽中斗法：
　　陽日左手，陰日右手為之
　　飛捻西斗法：
　　陽日雷火斗法：
　　陰日雷火斗法：
　　禁治掌目訣圖：
　　都天法主印訣
　　。四指須藏五爪。朝奏及存變用。
　　玉清訣。中指中節。拜章表，及天仙兵馬，指揮行瘟使臣用。又云上帝訣，玉帝訣，並同此用。
　　上清訣。中指上節。句上清兵馬。又中指甲下。問病。
　　太清訣。中指下節。
　　北帝訣。中指與二指並搯大指中節。化身為北帝，指揮三界鬼神，入廟破廟等用之。
　　天師訣。大指搯二指第一節。
　　本師訣。大指搯二指根。句神將吏兵，并功曹土地等用。
　　紫微訣。小指從四指背過中指，句定大指，搯四指第三節，中指搯掌心橫文，又名伏邪印，又名獄印。局邪於脇下。
　　日君訣。第二指上節。念日君咒，存太陽取炁用之。
　　月君訣。第四指上節。念月君咒，存太陰取炁用之。
　　明堂訣。第二指第二節。
　　天綱訣。第二指甲下。指揮鬼神取綱炁押字等用。
　　天丁訣。中指根。句天丁用。
　　又天丁訣。以四指從中指背入二指，搯大指根，大指搯小指根；以小指句大指；直卻中指。若局邪祟於脇下。
　　五雷訣。大指搯四指根，餘四指伏藏。行兵發雷電，當前噀水書符。發文字，開天門，燈點入病家用。
　　丁甲訣。大指壓中指，搯乾上第四指，壓大指。句丁甲用。
　　都監訣。大指搯乾上，壓二指三指，卻以四指五指壓大指。統領兵馬用。
　　變神訣。以小指從四指背入，用中指句定，再以大指搯中指中節，直二指。從胸前來面上。
　　局邪訣。小指從四指背入中指，句搯掌心橫文，大指壓中指；曲轉大指頭壓定二指。
　　句功曹訣。搯二指中節。句之立至。
　　收瘟訣。大指壓二指三指，搯乾亥二位。入瘟家指揮行病使臣用之。
　　搯斗訣。開天門，四指根。閉地戶，一指甲。留人門，中指根。塞鬼路，中指甲上。從鬼戶邪入天門，巡三指根上二指甲。
　　枷鬼訣。大指搯小指根。又訣用二指三指相叉，四指五指亦相叉，中心開穴，大指搯寅上。
　　禁鬼訣。搯四指第一節。同入瘟用之。
　　金刀訣。大指壓二指三指，搯亥上，直伸小指。令鬼通傳。
　　發兵訣。大指壓三指，搯四指甲下。凡發兵馬及起發去處等用。
　　四山訣。中指搯掌文，大指壓中指，餘指甲直。過海擒捉鬼神用。
　　日辰訣。正月寅，二月卯上，餘倣此日搯正時上。凡句十二月十二時功曹用。
　　追鬼訣。曲二三指，大指搯四指中節。立獄追鬼用。收遊魂，在四指上節，存四山火發，收聚鬼賊。
　　金丁訣。中指搯大指中節。
　　開印訣。大指甲挑中指甲。
　　入印訣。大指於中指甲內挑入掌。
　　引鬼神赴獄訣。放卻金城訣，卻移中指搯掌心，大指卻壓四指，搯小指中節。
　　金城訣。中指搯大指中文。
　　驅百怪訣。左手大指甲下，以右手大指甲搯之。
　　驅蝗蟲訣。中指第二節。
　　乘雲訣。第四指第二節。
　　殺鬼訣。自寅搯辰上挑出。
　　右件訣目，並以左手為之。
　　入廟訣。二指搯大指根。
　　破廟訣。二指搯大指中節，又搯小指根。
　　驅病訣。大指徑一指根。入病家用。
　　縛鬼訣。大指搯二指中節。在神將收鬼。
　　白虎訣。大指搯二指。甲丁入山林逐虎用之。
　　青龍訣。大指搯中指中節。渡江河用。
　　追魂訣。大指搯中指根。追家親用。
　　勘鬼訣。大指搯中指甲下。問怪異狂邪用。
　　卓劍訣。大指搯四指根。遣發功曹用。
　　解龍訣。第一指第二節，乘畢放之。
　　右件訣目，並以右手為之。
　　七星本訣
　　第一□星文。在左手第二指第二節上。
　　第二□星文。在左手第二指第一節上。
　　第三□星文。在左手第三指第一節。
　　第四□星文。在左手第三指第二節。
　　第五□星文。在左手第四指第二節。
　　第六□星文。在左手第五指第二節。
　　第七□星文。在左手第五指第三節。
　　五行主五等訣
　　木訣。在左手第二指第二節下。玉訣，第二正節。
　　火訣。在左手第三指第三節左邊，王訣節之正中。
　　土訣。在左手第四指第三節。
　　金訣。在右手第四指第三節，玉訣下半米。
　　水訣。在左手第三指第一節，王訣節上半米。
　　殟鬼刀支目。在左手第四指第三節搯之，鬼自死。
　　龍蛟刀支目。在左手第三指第三節上右邊，絲線急縛之，妖怪死自降也。
　　地心刀支目。在左手大指對根節左邊，常朱墨塗之。
　　地心小刀支洞門目。左手掌心近臂直紋，謂之地畢訣，又名洞天訣。
　　殺鬼刀支訣。在左手第五指第三節右邊，急搯之，血欲出，善也。搯左邊，則放之也。
　　破賊刀支訣。東方以木人刀支。南來以火。西來以金。北來以水。四季來以土。刀支辰戌丑未為四季。搯此刀支，以掌手自搯訖，又隨方色塗之。木刀支以黃金白色。金刀支以火赤色。水以土黃色。火以水。黑色土以木青色塗之。
　　降七魔斬二鬼刀支訣。在左手大指，捻第二指甲已上。
　　破五苦八難九厄百病刀支訣。金命人，搯火刀支，木命人，搯金刀支，水命人，搯土刀支，火命人搯水刀支，土命人搯木刀支。
　　三官殺鬼訣。搯左手第三指中下。
　　招星訣。在左手第四指第一節。見星入所在分野，欲呼之，則搯此訣目。
　　天師書符存功曹神將法
　　左手大指為陽炁功曹。凡書奏天曹符文，存之為主。
　　左手二指為地戶功曹。凡書厭土殺土炁符文，存之為主。
　　左手三指為中主功曹，主管五嶽。凡書符禁一切山川精邪，及書五嶽四讀符文，存之為主。
　　左手第四指為迎送功曹。書一切人和合佩厭，及覆符之存文為主。
　　左手第五指為百會功曹。管一切湯火鑪竈，蛟蜃龍魚等，書厭符文，存之為主。
　　左手大指下虎口紋。主書斷一切虎狼符存之，閉炁書之。
　　左手大指中紋，主書辟瘟疫，及斷諸災障毒炁，精邪伏尸等符，存為大殺神。
　　左手第二指近掌紋節，主書厭官府口舌利市，百蟲怪異等符，存為無上天師。
　　左手第二指中節，主書死喪，防四鄰刑害，修造等符。
　　左手第二指上節，主書厭狗犬，婦人難產，胎衣不下，子死腹中等符。
　　左手第三指近掌文，為隄防使者。主他人咒詛符，與被厭人吞之。
　　左手第三指中節，為橫綱使者。主書昇壇，謁貴人，取索，和合等符。
　　左手第四指近掌文，為聰明目。書厭夜眠汙睡咬齒，及小兒夜啼，魂神不安等符。
　　左手第四指中節，為平目。主書野獸入宅，諸般怪異等符。
　　左手第五指近掌文，主書一切疼痛腫癤符。
　　左手五指中節；為制伏神使。主書一切蟲鼠蠅蠔符。
　　左手五指上節，為大力士使者。主書厭船筏，酒酢等符。
　　凡行步問病，治邪入廟，渡江入山書符，並須搯訣目。發行問病，步綱入門，存左右二使者，二十八宿，在身四周，四直四靈，在前後。想身為天蓬，搯左手中指中文。入山中行，存青龍白虎在左右，日直時直在前後。步斗綱，搯左手亥上。入山入廟破廟，存所授籙職，想天蓬身長五十丈，領兵士萬萬億眾，捕鬼使者，天丁力士，北帝敕神祠大將一百二十人，令行入廟後，搯大指第一文，為破廟目，第二文為入廟目。過渡江河，存想天地水三官在前，四直在後，本錄中吏兵在左右搯右手中指第二節。制伏大虎用法，取炁，搯左手辰下為大虎目，則虎伏，目不敢視也。凡伏惡鬼，存身為天蓬，閉目伏印，想天蓬咒內，三十六將列在前後，監兵孟章列兵前後，陵光執明建節，持幢句陳穹隆立在臣身中。步七星，行發印驅病逐鬼，搯卯上，為伏鬼目。發符牒斬鬼，存身本籙天官，執符牒在手，步綱，呼吏兵，敕北帝、南斗、大元殺童，北帝敕斬鬼玄武使者，授吾符牒，准此奉行。先發牒，行准前發牒目，次搯右手掌心下文，為斬鬼目。如惡人戰鬥，存身為周武將軍，身長九十六丈，天冠赤幘，絳章丹衣，手執玉陽之節，領兵三十萬眾，執符步綱。搯左手中指第三文，為戰陣目，降伏五方鬼神凶怪，存身披髮仗劍。步綱，用雷師電師印，都天法主印。次搯左手掌心，取天剛炁，北斗蓋頭，四靈在前後。次搯大指下節下，為魁中五星。入病人家，存身為天醫，令左右吏童侍藥，真童隨吾所行。捐右手寅上為病目，凡人生惡心，多行咒詛，用符厭，已病生，不知求醫無差，但依吾法步斗，望天剛取炁書符，與著病人。搯右手子上，為翻咒詛目，則咒之人反著，而百術不解。
　　太上助國教民總真秘要卷之八竟 
　　太上助國救民總真秘要卷之九
　　洞幽法師元妙宗編
　　傳度立獄生天臺蓋斗燈推占訣法
　　天心正法符券
　　夫版符者，以版為之，上書符咒。鐵券者，以鐵葉為之，上以雌黃為地，朱書券文。又或有以黃花繒帛為之，上書符券言，不必用鐵，止以鐵為堅確之意。案乎古法，各有意義，大體表其誠信永堅固而已。今且以所授舊法，列如後式。
　　鐵券樣
　　鏤以鐵葉為之，方圓三寸，同封於版符內。卷內符，並朱書。
　　版符券文式
　　以栢木為之，厚二分，高七寸，闊九寸。
　　維某年歲，次某某月，朔某日某辰，本貫。
　　大明國某州郡某鄉里某宮觀道士，某人本命某甲日時生，即日虔心奉詣
　　上清大洞法師某君門下，傳授
　　上清北極天心正法斗下靈文，版符鐵券，助國救民，行持
　　道法，拯拔眾生苦難，斷絕邪精，去除瘟疫，洞濟幽冥者。
　　呢曰唵吽吽。衆神稽首，邪魔皈正。敢有惡逆，化作微塵。急急如上帝律令敕。
　　券文
　　一卷：傳法弟子某，所施大道仙法，救治眾民疾苦，常行正直，動合天心，慎勿邪諂，妄行欺濫。
　　一卷：傳法弟子某，凡所施為，將身比身，孝養二親，恭事師長，治救貧寒老病孤幼，見之即救，慎勿貪取。
　　一卷：傳法弟子某，行持天法仙符，一依正教，志心嚴潔，慎勿輕泄漏慢，不敢不取師旨妄傳他人，苟有所違，臨事不神。
　　牒：前件弟子某，性本清虛，欽崇大道，志究仙法，願指群迷。事須給版符鐵券，鎮身護命，延年益筭。謹請四大天王，天龍八部，九天元君，八大金剛，十方護法神王，六丁六甲神將，天丁力士，五雷使者，風伯雨師，五嶽四瀆洞府名山，三界一切明神，常切衛護。
　　本人行持
　　太上道法，救民疾苦，驅瘟剪邪，盡副願望，准此奉行。
　　保舉師具位押。
　　監度師具位押。
　　度師具位押。
　　先度師具位姓名。
　　版券封面題式
　　版符鐵券，給付傳法弟子某人，鎮身護命行持。
　　傳度師具位押。
　　道法助國救民，剪邪立正，准此奉行。急急如律令。
　　版券背面題式
　　保舉師具位，某君保舉。
　　監度師具位，某君監度。於某年某月某日拜授。
　　真文契文式
　　以黃素，高一尺二寸，闊一尺八寸造。
　　新授法人補驅邪院官誥式
　　敕三台門下：
　　據驅邪院某官姓某，乞保奏某人，稟性純素，守善存心，每崇奉於
　　高真，常歸依於
　　大道，頗有助國救民之志願，欲傳受天心正法符籙，保護身命，佐
　　天行化，利濟群生。某人年甲若干，某月日
　　時生。上屬
　　北斗某星君，躬俟
　　俯報者。
　　保舉師具位臣姓某。
　　監度師具位臣姓某。
　　傳度師具位臣姓某。
　　惟三天正法，萬道同師。矧吾言之易行，豈汝心之難勉。宜補北極驅邪院右判官，同句院事，准
　　式以
　　聞。
　　右牒奉
　　上清玉帝
　　敕，符到奉行。
　　某年月日。
　　度師具位臣姓某。　　　　　誥行。
　　補職後得報應謝表式
　　臣某言，臣聞大道無形，育包萬化。上德不宰，運斡三元。庶彙咸彰，最靈居首。不二之法，非離乎本。守一之要，蓋出於誠。自顧凡材，獲參仙品。臣誠惶誠恐，頓首頓首，恭惟
　　太清大帝，
　　祖師上清大帝，
　　玉清大帝，開天御曆執符，為九百九千九億萬之道君。闢地赤明龍漢，乃十號十真百靈源之經寶。三天正法，五帝真符，布化降祥，垂光應物。臣居凡賤，叨奉至猷，獲脫塵寰，喜廁仙籍，敢不上遵天戒，下盡人情，救苦為心，報恩是切。謹具表謝，冒瀆
　　天威，下情無任望
　　聖激切，屏營之至。臣某誠惶誠恐，頓首頓首，謹言。
　　太歲某年月日具全銜臣姓名上表。
　　立天獄法
　　凡建立天獄，先須依方所建，置淨室一間，並須緊密，掃洒潔淨，然後建獄。
　　辨方訣
　　正月在子五九同，二月十六兔園中。
　　三七十一馬欄內，四八十二入雞籠。
　　凡建獄，先須變神，後三步丁綱，存左右有捧劍印青衣二童子，自身為驅邪院使，戴交泰冠，披魚鬣服，右手仗三昧火鈴劍，左手執都天法主印。於建獄室中，步七星綱，令人隨步插竹子。後用左紐誹繩一條，逐星擊之。先寫追鬼符兩道，一朱篆，一墨篆。以紙錢伍，帖於獄前。燒符，存追鬼符使。如急腳之狀，便掐追鬼訣，訣在第八卷。咒曰：
　　天獄靈靈，上帝敕行。都天法令，授命嚴行。收捉邪鬼，無輒容情。急急如律令。
　　用紙一條，朱書云：泰山差來承帖神將，應捉到為禍鬼神，並赴此獄。復於此文上，寫法師銜位一行，下押花字。又於押字上，寫准上帝敕。念前天獄咒，次以上帝訣，天丁訣，貼於天獄竹子上。存黑絹作黑雲靉靆，化北斗作黑暗獄天獄。八星陽日用石灰，陰日用炭灰為之，各闊七寸。武曲星下立獄，圓闊一尺二寸，用青竹九莖，各長四尺九寸。星并獄，各以細灰為之，以竹子逐位標定。乃以竹為直獄將吏。以皂帛九條，各長九寸，闊一寸二分，於竹子頭星下七寸繫定，朱書八星名於皂帛上。日閉夜開，慎防動觸，並不用燈燭。如治病，以綱指病人臥房。餘所雜事，即以綱指月建。如經兩宿，天獄上未見蹤由，即依前行文字，催承帖神將，於立獄房門上，貼天獄二字大書。事有報應，未報應，相度施行，一依陽道公法，不順人情。立獄不得令人見，只常自己出入。驅邪院五獄主，直壇土地，亦須先燒錢馬。
　　追鬼符式
　　寫時，向月建。燒時，祝之曰：所有為禍邪祟，速就原頭捉涞。
　　獄內驗鬼跡法
　　若是狂猛凶惡鬼神，即見本相。如是陰沉之鬼，只露蹤跡。如是命當終亡，即病人本命星下，獄上現雙跡，乃追魂使者報應也，宜詳之。急罷獄，若似雞跡，是客亡。似人跡，大小五通。似貓鼠狐狸跡，山精。似人手足，鷹大猛惡山神。似蛇蟮跡，竈神佛像土地壇席鬼。若似鵝鴨跡，有血點者，傷亡鬼。若貢起者，廟宇僧院神靈為禍。如刀挑起，成小跡多者，本家修造觸犯。如騾驢牛馬跡，大者，家蠱毒。小者，鄰蠱毒。如布索拖拽痕者，自縊鬼。如蟻跡雜亂者，伏尸癆鬼。似小指兩頭一般大小，塚墓注鬼。小者，山林陂池，觸犯為禍。
　　罷天獄法
　　變神為驅邪院使，令鬼神先赴星壇顯現訖，依公以狀，申解東嶽，及以帖付神將管押，前去嶽下出頭，逐一封角文字。了畢，供養錢馬，便指揮二神將，仰處分泰山差來神將，及城隍下神將，速於天獄中，交領某家為禍鬼神，於案前伺候指揮。想見領到，即便指揮。依位賜酒食錢馬訖，即將管押鬼神文帖公引發付了，一面令人拆獄焚之，砂灰並送江河內。申解狀式具別卷在第十卷。
　　建生天臺法
　　詳投狀，詞理分明，依狀施行。如不著實指定因由，即海行文字申嶽，乞指揮差神將同本屬城隍，被咒家司命五道，逐村社廟靈壇，乃至內外，子細察探，是何色人，以何師巫，在何鬼廟，許何物色，枉殺良民，未能解釋。當院於本人家建生天臺，未審前件去處，仰神將就彼管押赴臺。候到，即時行遣，存見本人冤魂，默言云：弟子某，與汝先有冤恨，汝何故牽纏，於陰司為禍至此。見今某臥疾，今吾為汝廣為齋醮，經文錢馬資薦，令汝就此臺生天。今後須管改心易行，更莫似前執對。若不禀此指揮，歷劫冤對，不能托化。如不聽吾言，當禁汝入斗獄，碎汝形影，化為微塵。急急如律令。
　　依法存變了，即出牒引，交付與神將，押去東嶽。仍關沿路土地，遞相防送，直至府君殿下，乃告府君指揮，速報司勾除冤報，捷疾取下詞狀，放令生天。其生天臺，於生炁方，上用甘松沉檀酒水拌砂，為之三層，下闊二尺，高三寸。中闊一尺五寸，高二寸。上闊一尺，高七寸。上層用鑑一面，安當心。中層四角，安燈四盞。臺前點七星燈，以柄指病人房。臺上一籤書云：生天臺三字。又用卓子一隻，列時果香燈茶酒供養。卓子後，用一牌，闊三指，高六寸，上書云：
　　稽首祖師上清大帝。牌用孚簷木造。後再三祝白事意。伏乞
　　祖師上清大帝，特降敕旨，依臣所奏施行。
　　生天臺樣
　　下蓋法
　　先具狀飛奏上帝，申北斗七王並泰山，乞降指揮本屬城隍，差神將，同某人家司命土地等神，專切巡護係蓋人口，一年之內，無諸災害。行遣了畢，狀式具後卷。後用鐵柱一枝，若手大指大，長一尺二寸，象十二月。上刻七節，象北斗七王宮，存為金階玉室寶殿。用一小淨瓶盛符，用鐵一片，長七寸，闊二寸，上篆三光符鎮之。
　　鐵柱樣
　　鐵版符樣
　　符用黃絹一尺二寸，上篆三台，下篆北斗七星，象七王宮，分各逐本屬星下，書弟子姓名，年月日時。
　　絹符樣
　　絹符盛於瓶中，并係蓋人隨年錢。以一大瓶到入蓋下，小瓶選逐月華蓋方上，掘地深一尺二寸，埋之。華蓋方在卷後。然後變神，步七星綱，用天丁訣，從貪狼起，至破軍下禁。其步綱念咒曰：
　　北斗靈靈，斗柄前星。貪狼操惡，食鬼吞精。巨門垣赫，照耀光明。祿存奔霧，統攝符兵。霞衝文曲，光徹廉貞。威靈武曲，真人輔星。天綱大聖，急急如律令。下錢并符入瓶中。
　　下蓋念咒曰：
　　天為我蓋，地為我載。北斗懸星，為我衣裳。吾藏弟子某人幾口，在北斗七元之內，流火之庭，干不能侵，支不能傷。為我者，太陽。不為我者，減亡。急急如律令。
　　下禁埋瓶，插鐵符於前，安鐵柱於後。即存四天門王鎮四角，存係蓋人在七王宮。次想城隍下兵圍繞巡護。訖，叩齒而退，候年終開蓋，即備酒食錢馬，獻符中聖眾，三台北斗，本命星辰，隨力備醮，答謝恩祐。仍犒賞巡護神將兵眾，當境土地，逐一具牒狀，發遣回嶽交還。候交領兵將訖，明乞報應。
　　敕字延生燈式
　　敕字四十九盞，延字三十六盞，生字二十四盞。
　　凡治瘟疫狂邪病患，醮謝並點此燈，常點辟瘟延壽。並各用石灰作痕，後安燈點之。先步七星綱，誦咒曰：
　　北斗七星，玉真仙靈。貪狼巨門，保臣長榮。祿存文曲，使臣聰明。廉貞武曲，保臣長寧。破軍輔弼，護臣身形。常居吉慶，永保福齡。注上生籍，除落死名。神清炁潔，洞達幽冥。禦邪攝鬼，群妖摧傾。學道修真，我願合成。七元扶衛，飛昇紫庭。急急如律令。
　　從用五雷訣，閃目三轉，作電光滿室，挑發訣，即誦發燈咒曰：
　　上帝有敕，發點斗燈。七王來降，照護眾生。左右輔弼，親見威靈。天蓬元帥，統領天兵。五雷使者，六甲六丁。玄武大聖，台中三星。去病除禍，誅斬妖精。三魂輔體，七魄安寧。違敕者死，稟敕者亨。延生一點，身宅光明。急急如律令。
　　然後點燈，如人病患淹延，醫治不可者，宜點此燈。先用淨油六十四兩，木一兩，甘草一兩，腦子一分，桃枝一兩，每條長九寸。雄黃半兩，朱砂半兩。已上除朱砂外，一時入油中浸七日，向長生上，以大黑煞符守護，三光符封瓶口，候日數足，取出去藥，將油入淨盞中，盞綠四周用硃砂塗，令厚。從病人本命星上，閉炁步綱，如前點之，以斗柄指病人臥房。不得甩紙橙點，宜用松明發之。不得泄氣，如其夜，患人本命燈先死，便與家長言：不可救也。或明耀，復有飛蛾投之，人安鬼伏也。如蛾活燈死，鬼盛人衰。切在臨時詳之，或暗不滅，則知人命不妨，止是病未安也。
　　點燈占住宅災福
　　宜於六會夜，如前法安排醮祭。占之事，燈明則吉，暗則凶。若有青色，須有伏屍。赤色，忌血光災。白色，有喪服或外孝。黑色，有病及官事。求家神司命吉。黃色，有瘟炁。焰長明者，吉。成輪光者，凶。暗而復明，主有凶惡。
　　華蓋法
　　正月子方。二月丑方。三月寅方。四月卯方。五月辰方。六月巳方。七月午方。八月未方。九月申方。十月酉方。十一月戌方。十二月亥方。逐月在其方地，謂之華蓋，上建立蓋並生天臺，點延生燈也。
　　紫微七政總天活曜天剛法
　　天剛所臨，一切凶神惡煞，悉皆畏避，不敢當也。
　　七星日夜轉青天，魁在頭兮剛尾邊。一日時中十二時，十二時中常戌起。訣曰：
　　但每夜戌時，以戌上剛。如月建上，一時移一位。周而復始，萬年亦同用之。
　　又古天剛法
　　月月常加戌，時時起破軍。
　　太陽未過宮前，起亥。太陽過宮後，起戌。常以月建上，以亥戌起，到正時，即便見天剛行度。
　　推太陽方
　　正九出乙入庚方，二八尋兔入酉剛。　三七上甲入辛位，四六生寅到戌鄉。
　　五月入乾從艮出，十月巽身入坤方。　十一十二居辰上，此是天心合太陽。
　　推太陰方
　　正九先從丑位通，二八還歸子水宮。　三七亥方四六戌，五月西天正歸東。
　　十一十二居辰上，順數加時退一官。　後見太陰臨照處，此是月光取炁同。
　　入式坐端法
　　入式之法妙通玄，月將加時位上端。　便視何神同一位，用起人元建日干。
　　剋者為元從旺斷，五行之內審須看。　辯其神將詳凶吉，方察來人見的端。
　　動者為客不動主，神將為財定剋看。　主剋財兮財不動，財剋主兮競爭官。
　　客剋主兮來索物，主剋客兮客不歡。　加到本鄉財不動，相生听喜物團圓。
　　二木為爻財難得，二土俱比遲晚間。　二金相剋都無順，二火為災百事殘。
　　二水皆須為大吉，水來入火婦難安。　金入木鄉口舌起，火入金鄉有迍邅。
　　木來入土為刑獄，土來入水競注田。　上剋下時從外入，下剋上時向外邊。
　　常取寅申為貴客，子午卯酉酒食筵。　巳亥定須來索物，辰戌鬥訟競留連。
　　丑為銅鐵金銀類，小吉婦人酒食殘。　四位相生萬事吉，內中刑剋不須言。
　　此是孫賓真甲子，天地移來掌內傳。
　　推病狀法
　　問人年紀病根源，月將加時命上傳。　見木便言風氣病，酉金氣滿肺相連。
　　逢火內外皆生熱，見水冷病在腰間。　遇土有刑生瘡腫，相生病體易為安。
　　要見鷹盤尋好醜，貴神位上共同看。
　　又法
　　占病之法要須論，月將加時位上明。　四仲即言病苦疾，常須四孟是天行。
　　四季定之長病患，唯看刑剋辨浮沉。　剋金為喘剋土脹，剋水還為多難迍。
　　剋木即為肝家病，剋火應長心裹連。　此是神仙真妙訣，孫賓十法不令傳。
　　定病人生死法
　　來人方上辯生死，貴神月將同用此。　貴神與將若相剋，定知病重卒難止。
　　人元方位更傷殘，昏沈應是難療治。　命與財傷氣木金，此文祕奧通仙旨。
　　定病人生死鬼限法
　　甲子巳午九宮傳，乙庚丑未八由年。　丙辛寅申七行位，丁壬卯酉六行言。
　　戊癸辰戌五行位，巳亥四殺本根元。　年命得日支干上，在何宮宿所相連。
　　一坎二地三在雷，四風中五不堪言。　六丁伴尋過七宅，九火仙人度八山。
　　立春艮旺在山頭，八節隨卦順行流。　旺相胎沒無餘事，囚死非中夜可愁。
　　就中休廢兼逢鬼，便排棺槨赴荒丘。
　　除法
　　水一，火二，木三，金四，土五，六七八九十，黑紅青白黃。
　　天除一，地除二，人除三四，時除四五，行除五六，甲除六七，星除七八，卦除八九，曜除九，不盡者是筭壽，并鬼之數，隨位辨其衣服色目也。
　　推取伏尸法
　　伏尸之法不為難，此法元來有妙玄。　月將加時知去處，魯都之下伏尸安。
　　乙庚勝先尋方位，丙辛二日在坤邊。　戊癸功曹魯都吏，丁壬亥上傍於乾。
　　甲己之日小吉下，魯都之下是枯泉。　魯都戊己伏尸隱，剋魯之處取應難。
　　課祟是何神法
　　人來課祟求神意，月將加時方上覓。　亥為爺娘北岱神，巳上竈家相為祟。
　　子為溝龍玄武神，午為湯妨心中撇。　丑為伏尸河伯神，未為中官或自縊。
　　寅為刀兵樹龍神，申為口願功德祟。　卯為客死外亡人，酉為佛像產死鬼。
　　辰是天心家宅神，戌為觸犯家土地。
　　推病祟圖
　　凡看病，但問來人，其患人在何方位，外地如在兌上，即知是家神少女。其餘皆倣此，臨時書符行牒，或劄子行遣驅逐也。
　　行符吉凶時辰法
　　甲乙日在寅卯。丙丁日在辰巳。戊己日在午未。庚辛日在申酉。壬癸日在戌亥。
　　右已上日，治病行符不可去，大凶。
　　行符治病法
　　來人請符定時辰，月將加時問病人。傳到命中看剋王，建時運炁細推尋。但俱亥上為正月，逆位分明十二神。病人命上無相剋，依時符水得安寧。
　　十二月行符雜忌法
　　正二三四五六七八九十十一十二
　　大煞　戌巳午未寅卯辰亥子丑申酉
　　小煞　丑戌未辰丑戌未辰丑戌未辰
　　天獄　卯寅丑子亥戌酉申未午巳辰
　　地獄　戌酉申未午巳辰卯寅丑子亥
　　天魂　丁丙乙甲癸壬辛庚丁丙乙甲
　　地魄　癸壬辛庚丁丙乙甲癸壬辛庚
　　天賊　酉寅未子乙乙戌卯甲丑午亥
　　月德　丁坤壬辛乾甲癸艮丙甲巽庚
　　月煞　丑戌未辰丑戌未辰丑戌未辰
　　右凡每月內，值大煞小煞月煞，書符行符並凶，宜厭怪煞狐梟吉。凡往病家，忌於矣。地獄方上入門，並病人不可在獄方上向師治病。凡人命與天地魂同者，其日不書符，亦不遺符，犯之殺人。其天魂地魄方上當月，不釘符入地，犯者，田蠶死亡，百事皆凶。假令丁癸甲庚生人，正四月及丁癸日，不為人書符，亦不與丁癸生人符，是其例也。
　　凡月德方上，宜移病人林在上，治之，吉。
　　四季天一所在方
　　春卯。　　夏午。　　秋酉。　冬子。
　　凡書符，下照在貴人方上，大吉。或設天一座，各依方色氣數，置符上禮之。春九，夏三，秋七，冬五。度訖，付人神驗。
　　太上助國救民總真秘要卷之九竟
　　太上助國救民總真秘要卷之十
　　洞幽法師元妙宗編
　　上清北極驅邪院行遣公文式
　　按法科，凡有事端，關牒靈祇，申奏神真，最為綱要。文式典則，不可不備。今以應係合用行遣之式，修定開，貴無闕悮云耳。凡因事應合行遣文字，此更不一一具載。如有不備者，並比類格式，隨意叔事，發用施行。
　　傳法人投狀式
　　某州縣村郭坊市弟子姓某。
　　右某謹齎法信，開是何物色。罄竭精誠，
　　投詣
　　上清法師某乙門下，誓願乞傳授
　　北極天心正法一部，志願助
　　天行化，佐國救民，治病扶危，斷絕邪魔。行持已後，並依師指，不敢妄傳非道之士，及恃此違昧
　　大道，稍敢有違，乞先滅一身，後罪七祖。乞申奏
　　七元高真，
　　東嶽聖帝，乞賜
　　慈念，許與傳授。謹狀。
　　某年月　日具位姓某　　　　狀。
　　諸應弟子求保舉師狀式
　　某州縣鄉坊村里保姓某。
　　右某昨於某年月日具辭，躬詣
　　上清法師某人門下，求授
　　天心正法一部，志願助
　　天行化，佐國救民，治病扶危，斷絕邪祟。已蒙許賜，剋日奏名，奉命依法訪尋有道名師，保舉傳授。竊念某生身幸處於中華，存心久棲於象外，尋師屢訪於知己，傾誠始遇於
　　明人。比者，伏惟
　　某門下，得法至精，興揚
　　大道，救民及物，拯濟殊深。某謹投
　　門下，願求保舉。儻蒙
　　收錄，則某敢不堅心剋志，鏤骨銘骸，至願修行，上報提拔之賜，不勝幸甚。謹具狀告
　　聞，伏候
　　法旨。
　　國號某年月　日。具位姓某　狀。
　　諸應弟子投師傳法辭式
　　某州縣鄉坊村里保姓名。
　　右某本命年月日時生，所屬
　　北斗某星君，謹齎金九兩，金環一對，命素一端，以代質信。青絲四兩，以代剪髮。丹砂七兩，以代敵血。棒詣
　　法師某人門下，求授
　　天心正法，意欲助
　　天行化，為國救民。以某竊觀浮世之數，常憂危脆之身，愧除害以不能冀，興利而無術，操修既怠，惶恐且深，豈期多劫而來，以罄今辰之會。伏聞某人，不掩玄都之路，特揚
　　太上之風，抱行持一法之心，增光道教，垂拔度群生之手，拆破塵籠，厥持枯朽之根，上賴栽培之力，其於行已，豈敢為非。苟忘教育之恩，甘受沈淪之苦。輪迴得度，竭志奉修，元運相逢，盡心報答。伏望
　　某人大開慈造，少鑒微誠，塵瀆之辭，
　　乞垂憫念，下情無任望恩之至。謹辭。
　　國號年月　日。
　　法師為弟子啟表狀式
　　具法師全銜臣姓名。
　　右臣今據某州縣坊郭弟子某乙投狀陳述，及齎法信之儀，詣臣門下，乞傳授
　　北極天心止法，志願助
　　天行化，佐國安民，救病濟苦，斷絕邪魔。行持已後，並依師指，不敢妄傳非道之人，及恃此違昧
　　大道，稍若不依此言，甘當先滅一身，及罪七祖。乞申奏外，依格傳授者。臣已審詳其人，實謂稟性純素，守善存心，每崇奉於
　　高真，常歸依於
　　大道，頗有救民之志，願欲傳授正法，及三光北斗天剛大聖真武黑殺天符。臣乞收補某乙充某官，并
　　呈奏
　　北極驅邪院印式，及給付符文訣目，依格付度。臣今未敢專擅，謹先具謄錄事狀奏
　　聞，伏乞
　　太清大帝，
　　祖師上清大帝，
　　玉清上帝，特降
　　勑命，指揮泰山所屬，給遣神符兵吏，付某乙院內，佐助道法。乞賜
　　聖慈，許臣傳授，依法付度，以期報應。
　　冒黷
　　天聰，臣誠惶誠恐，稽首頓首，謹奏。
　　某年月　日。具法師全銜臣姓名
　　狀奏。
　　奏表關引式
　　北極驅邪院關某日當直功曹使者。
　　今月某日時，發奏狀一通，紙角封印，皮筒重封，全赴
　　天樞院通落者。
　　右今關付某日當直功曹使者，准此
　　指揮，疾速依例傳遞，前去通落，在路不得稽遲。損汙揩磨，封頭不明，一切不虞，罪不輕恕，無致慢易，不得有違。故關。
　　某年月　日時。關
　　都天大法主判北極驅邪院事　　　押
　　申泰山狀式
　　都天統攝邪魔歸正具全銜姓名。
　　當院今月某日，據某州縣坊郭弟子某乙，齎心信投告當院，乞傳授
　　北極天心正法，輔正驅邪，佐
　　天行化，救民疾苦，斷絕鬼祟，志願行持者。
　　右某已先具錄事狀，聞奏
　　上帝，并收補某乙充某官，仍給付符文訣目，及驅邪院印式，依格傳度。行去訖，謹具申
　　東嶽天齊仁聖帝，伏乞
　　聖聰，俯賜
　　指揮，遍行告示三界內城隍大王，并所隸正法，曾用官典，按分，及五嶽四瀆，名山大川，宮觀里社，山川靈澤，一切神明，豫令知委。某乙授法領職，後來或為人治病除邪，切須佐助道法，收捕鬼祟，無縱慢易。并乞依例抽差神通廣大威猛神將二員，神兵一千人，發遣往新授法職某乙院內，統轄助法。指使其某乙，合用都天大法主印，及本人親書花押。某已給付，行使去訖，今頭連印文一本在前，伏乞照會。其印文，即
　　不與諸處符印相同，修其文篆，一歸真道。此去某人，應有申報狀牒文字。
　　伏望
　　驗認印文施行，所貴不致偽冒。謹狀。
　　某年月　日具位姓　名　　　狀。
　　凡申泰山狀發引式
　　北極驅邪院。
　　今月某日時，發實封申狀一紙角，往東嶽天齊仁聖帝御前通落者。
　　右出引，付泰山沿路土地，速疾資前件文字，遞相轉送，前去通落，不得稍有住滯，揩擦損汙疏虞，如違，罪有所歸，必定根究施行，的無輕恕。
　　某年月　日時引。
　　北極驅邪院使　　　　　　押。
　　凡奏表申天樞院狀式
　　北極驅邪院
　　今月某日，發實封奏狀一通，為某州縣鄉坊某乙某事，須至申上者。
　　右件奏文，候到日，乞不以諸處章表為
　　類，伏望徑為通
　　奏，謹具狀申
　　天樞院。謹狀。
　　某年月　日具位姓　名　　　狀。
　　祈雨奏狀式
　　具法師全銜臣姓某。
　　右臣據某州縣某乙陳狀，為某處苗稼乾損，舉家骨肉曉夕憂惶，供輸官中租賦浩大，無從出納，一家良賤，恐罹饑荒患難，性命不存，乞行救濟。臣已即時審察，委於甚年月內，闕雨至今。入事，伏望
　　祖師上清大帝，
　　太清大帝，
　　玉清上帝，聖慈，特依臣所奏，乞賜
　　動旨下所屬，委六丁六甲，雷公電母，風伯雨師，天丁力士，五方龍王，速為行布雨澤，救濟民苦。臣已於某處，起建掙醮，以祈報應，謹錄狀奏
　　聞。謹奏。
　　某年月　日具位全銜臣姓名狀奏。
　　牒雨部式
　　北極驅邪院　牒雲雷雨部六丁六甲神眾。如逐位行牒，為佳也。
　　當院據某人狀，一如前式，節略事宜。須專行遣者。
　　牒具如前，當院已具事因，聞奏
　　上帝，及於某處啟建醮筵，祈乞報應外，今請雲雷雨部，六丁六甲神眾，速於本地分大降雨澤，普濟民田，救接苗稼，無令損傷人命，幸不住滯。謹牒。
　　某年某月某日牒。
　　具法師全銜姓　　　　押。
　　治伏屍邪魅所撓劄子式
　　北極驅邪院：
　　某處某乙患某事，今仰起遣本人家，自前伏屍客亡，山邪鬼魅，古電土攏，及先死伏屍傳屍，山精木客，社廟獵神，一切為禍患祟，速離本人家舍，任便往別處棲止，即不得准前，在此別致禍患，侵害生民，速令患人魂魄附身，所病消散。如受此
　　指揮後，依前容令作祟，其應干神吏等，並與邪祟鬼一例，重行黜責，關報東嶽，永失生路。
　　右劄付某乙家所屬司命，五道土地，　社廟等處神吏，准此。
　　某年月　　日押。
　　治時瘟疫癘劄子式
　　北極驅邪院：
　　某處某乙家，患時疫病作，深恐損傷人命，仰行瘟使臣，立便收攝某乙家患人。今日已前，身中八萬四千真神，并五臟六腑神君，及蕩散某乙自前所受毒藥毒炁，各令三魂七魄歸體，平復如常，應是邪魔速離本人家舍，無令更有留滯。或本人家中，合有命終之人，明係天司勾滅，仰具刺狀開破，仍直申當完照會。若係命終之人，天司切要追攝，即仰一面具此因依，回報差來使者，但稱已准驅邪院指揮拘留，即不得一例勾取。仍委自司命五道等神，分明告知，無令損失人命，須議指揮。
　　右劄付行瘟使臣，准此。
　　某年月　　　日押。
　　斷絕傳屍勞鬼所式
　　北極驅邪院　牒上　東嶽某案。
　　准。貴嶽差到神將報應，解鬼神以此言。為某處某乙患某事，服藥作善，消禳未退，稱有傳屍勞鬼纏繞勾連，無由安樂，急須披告，乞賜救護者。
　　牒當院已於某乙家建立天獄，及具狀奏聞外，伏請
　　指揮差神將，同本屬城隍將吏，司命五道神眾，立便往本人身，一追取應係作禍邪鬼，并傳屍復連之鬼，速押赴天獄，顯見蹤跡，守待施行。仍下地府，候當院罷獄結斷了日，即依品例，於生界托化，無致勾連。謹牒。
　　某年某月某日牒。
　　具法師全銜姓　　　　　　押。
　　轉牒行往逐處經由道路式
　　北極驅邪院轉牒自某州某縣某路界山林道路。
　　當院今月某日某時，起發往某處，干繫某事，自當所至某處，通計多少里數，切慮地祇等不知當院出入，兼道路所隱虎狼鬼物及邪精侵害，須至專行轉牒者。
　　牒具如前，今牒某州界，自此州至某處，一路逐程山林符廟泉源窟穴陂池之所，本屬地祇社廟靈祠等，准此指揮，常切鈴轄郭下所統鬼神邪精，務要潛息，不得當截道路，有妨當院往還。經遊應係轄下鬼神，當令在路嚴切祇候當院使役，不得輒然怠慢，如稍有違，應係道路承受指揮等靈祇，立當申送
　　泰山，重行勘斷，的不虛行。故牒。
　　太歲某年某月　　日　　時牒。
　　朱批事因依。
　　具法位姓　　　　　　押。
　　右發此一道，差本處土地齋行，逐程轉遞。
　　帖土地等神拘管鬼邪式
　　北極驅邪院帖某處土地司命，五道合干等靈祇。
　　當院據某家狀稱，某月日具述事件，鬼神千變萬化，妖怪山精五通群鬼作陣，無術制伏，並須子細開坐。切慮向去及目下，別致人命，須議專行指揮者。
　　右帖付前項某處土地司命五道等神，准此。指揮看觀，見患人是何鬼邪，因何動作，致此變化，興禍生民，應係出入經遊地分，一面把截，不管走失。已牒本屬城隍，更差神將同共收捉，須管敗獲，伺侯當院到來，置獄勘問因依，別有行遺。如稍有走透，及不公其地分干繫等神，立當具同罪。因依
　　聞奏，送
　　泰山决配施行，不管時刻住滯。
　　太歲某甲子某年某月某日帖。
　　下朱批。
　　具法位　　　押。
　　右句土地當面發遣，如地遠，差神將或日直功曹將去，叮嚀指揮，或要發遣，便內說發遣前去，要令人顯現知委，次牒城隍。
　　牒城隍救治式
　　北極驅邪院　牒　某處城隍。
　　當院據州縣鄉里居住某人投狀，稱為某事，便須子細說事，不得漏落，須議專行公文者。
　　牒具如前，當院據本人情理，具狀申
　　東嶽外，事須牒本屬某處城隍，候到，請詳前項牒內事件，徑差神將，帶領合要吏兵，就往某處某家如置獄，真言差神將勘問。如起發，言起發某家，邪源候勑，格斷遣者。勘會，問為禍邪源，從初因依，勒令在獄顯現本相蹤由，以待別作行遣。謹牒。
　　太歲　年　月　日　時牒。
　　下朱批。
　　具法位　　　押。
　　牒送邪祟赴城隍式
　　北極驅邪院　牒　飛處城隍。
　　當院據某州縣居住某人投狀，稱某人患何疾及鬼邪等，當院今住本處勾問，遂得前項某人身中鬼邪招伏因依，真他所說，須至專行公牒，就彼所斷遣者，准
　　勑條諸鬼神。具因依，開坐條貫斷遣。
　　牒具如前事牒。
　　某處城隍候到，請依降
　　劫條，依公斷遣訖，請牒
　　五道都案物收，仍請報應施行。謹牒。
　　太歲　年　月　日　時牒。
　　下朱批。
　　具法位　　　押。
　　牒城隍及鄰近神祠
　　假借神將吏兵式
　　北極驅邪院　牒　某廟靈祠。
　　當院據某州縣鄉里某入狀投，稱有某事。當院今看詳得狀內事理，次第顯現有鬼神如此動作。具述狀內子納，事理。今當院合用下項兵吏等，須至專行假借神將某員，神兵某千，須至公牒者。
　　牒具如前，除當院具耿飛奏，乞降
　　勑命指揮外，事須牒某處靈相，候到，請詳前項牒內事由，徑差大將管押神兵某千，赴某方上建壇之所會集，收捉妖怪。仍叮嚀指揮差來神將，依例管押前來，赴當所究氣，收捉邪精鬼賊。何候了日，別具公文，開坐申奏，推行賞秘。護牒。
　　太歲　年　月　日　時牒。
　　下朱批。
　　具法位　　　押。
　　蓋奏狀式
　　具全銜臣姓某。
　　右臣某，據國號某州縣某人狀投，稱將帶家眷等，慮向去各人行年不正，別受災厄，防保無門，乞賜蓋覆護，願獲平寧。臣遂依式將某人等，共計幾人，年命，於本家某方上下蓋，申寄
　　北斗七王宮，并申泰山，計會本屬州縣城隍，同差神將干擊等神，巡護係蓋人口，一年之內，管獲平安，無諸災禍，候年終滿日，別行開蓋。今具某人等年命，寄蓋宮分如後：一人弟子某，本命甲子，某月日時生。寄入
　　北斗第一貪狼天門王宮。六＋甲子生煞筭屬甚星，次第寄。臣以依前項施行訖，外謹具狀飛奏，伏乞
　　太清大帝，
　　祖師上清大帝，
　　玉清上帝
　　天恩，特降
　　勑命指揮，許依臣所奏施行。冒瀆聖聰，臣誠惶誠恐，稽首頓首，死罪謹奏。
　　太歲年月　日全銜臣姓某狀奏。
　　申北斗七王宮狀式
　　北極驅邪院，
　　當院據國號某州縣某人狀投，稱將帶家眷，深慮各人此去年庚不正，別受災厄，乞賜蓋衛護，願獲平寧。當院遂依式將某人年命，於某處方下蓋，具事由飛
　　奏，并申泰山，請計會本屬城隍，差神將同干繫等神，巡護係蓋人口，一年之內，管獲平寧，無諸災禍。今具某人等年命，寄蓋宮分如後。
　　一人弟子某，本命丑亥生，行年幾歲，寄入北斗巨門少卿王宮。
　　右具如前，當院已具前項事理，施行去訖，謹具狀，申
　　北斗七王宮，伏乞
　　聖慈，特降
　　恩命指揮，謹錄狀。
　　上謹狀
　　太歲年月　日　全銜姓　某　狀。
　　申泰山請神將來防護蓋狀式
　　北極驅邪院，
　　當院據國號某州縣某人狀投，稱將帶家眷，慮恐各人行年不正，運值災星，別受災厄，無門防保，乞賜蓋，衛護各人身命。一年之內，乞護平寧，無諸橫禍，願賜清吉。候年終滿日，別具醮禮，開上答
　　天恩者。
　　右具如前，除當院已依式於甚處某方上，建立一座，具狀飛奏，及申寄北斗七王宮分外，謹錄本人事由，申東嶽天齊仁聖帝，伏乞
　　指揮，計會本屬州縣城隍大王，抽差有心力，能勾當威雄大將各一員，先請取索差來神將結罪事狀，入案後，便請疾速發遣，前來某處某人家，同住宅家神司命，五道土地，十二禁忌干繫等神，不住日夜，常切巡護係益人口幾名，一年之內，管獲平寧，無諸災咎，出入清吉，動止安居，候年終滿日，別具醮禮，開，答謝。
　　聖恩。及乞指揮州縣城隍，常切就便四季提舉，無致神將等息慢，容庇邪道，與民為害。如稍故違，便請撿錄元狀施行。所貴邪道靜絕，民庶安居。然乞某等，今去身庚通泰，運限光明，永遠康寧，不逢災難。謹錄狀。
　　上謹狀。
　　太歲年月　日。全銜姓　某　狀。
　　開發遣神將牒式
　　北極驅邪院，
　　當院先於某年月日，具狀申
　　泰山，請計會貴廟，據差來神將，在某家防護係蓋人口，即無闕事。今來年限過滿，須至發遣者。
　　牒具如前，當院今據檢會前項神將，在某人家防護係蓋人口，即無闕事。除已帖元差來神將回還外，謹錄回牒，報
　　聞候到，請
　　指揮收入本直，仍舊管役。謹牒。
　　太歲　年　月　日　牒。
　　具法位全銜姓　　　押。
　　替統兵助法神將兵衆式
　　北極驅邪院，
　　當院先於某年月日，具狀申
　　貴嶽，抽選到統，兵助法二員神將，部轄神兵一千，前來輔佐行持道法，助國救民，治病除妖，勦邪立正。今已一年當滿，須至專行替換者。
　　右具如前，當院今檢會神將二員，神兵一千，在當院指使，並無闕事，謹具狀申
　　東嶽泰山天齊仁聖帝。伏乞
　　指揮，選差足神通，有威力神將二員，一員充統兵神將，一員充助法神將，神兵一千，前來當院，對替元差來神兵。乞賜先取下神將結罪事狀，入案後，乞指揮日後專切隨逐當院出入，輔佐行持
　　道法，一一票聽指揮使喚。凡是收擒邪祟，勦截民禍之際，各仰大逞威力，顯現神通，收擒凶惡。如王民疾患，速令平復。即不得時暫輒離左右，無今神兵怠慢。候年滿日，別行替換。并仰神將到日，分明影響報應，以憑拘管，無令有失規儀。謹錄狀。
　　上謹狀。
　　太歲年月　日　全銜姓　某　狀。
　　設祭吏兵曉示式
　　北極驅邪院，
　　當院取今月日時，賞設嶽下差來統兵助法神將，神兵一千或當替，者，或新差來。酒食錢馬如為人行事，即具施主名，云實蔽者。實設者。
　　右具如前，事須曉示前項神將兵眾，各令知委，至時齊集，無令有失規儀。
　　某年月　　日。
　　具半銜　　　　　　　押。
　　諸神司合用牒帖引劄目
　　五嶽聖帝法師請乞事，用申本院用牒。沿路土地傳遞公文，用引帖。
　　地府水府主者並當院，用關牒。年直功曹傳遞文字，用關引帖。六丁城隍太歲，並用牒關。
　　當界土地本家司命，用引帖劄子指揮。
　　名山福地文字，並關六甲六丁通進。
　　監守鬼神，用東嶽神將。
　　廣脫亡魂，牒地獄道。
　　計會久病，牒天曹案。
　　舉行功德，牒校量案。
　　計會鬼神，牒五道都案。
　　計會大厄，牒生證見案。
　　遷陟功德，牒司命添祿壽案。
　　勾卒死人，牒張都案判官。
　　傷寒難得汗，牒發汗案。
　　陽道受罪，牒傳錄事。
　　傷寒難得解，牒發汗案。
　　計會壽數，牒注命案。
　　放生計會，牒生命案。
　　死經三日未冷絕，牒還魂案。
　　赦罪計會，地府案判官。
　　計會道經數，牒鬼仙案。
　　亡財失帛計會，掠剩案。
　　乞資筭數，牒短命案。
　　亡過資薦功德，牒地府保形案。
　　見在功德計會，天道案。
　　計會年病，牒行病案。
　　計會生死，牒蒿里都案。
　　人口併沒，牒李都案判官。
　　計會亡人，牒六道內案。
　　凡注福注壽，天上授福，司命注祿。夫壽綠添財帛等，並須酌量事理輕重，條制可否，方可與行遣計會。凡刀山，鑊湯，灰河，劍樹，拔舌，磨碓等獄判官，亦看生存行何德行，方可施行。仍須詳度品秩高下，公文務合宜，則凡文官七品已上，並屬天曹霍判官。武官七品已上，並屬天曹李判官。
　　四瀆水帝
　　九江水帝，江瀆廣源王。
　　九江水帝，河瀆靈源王。
　　淮水上相，淮讀長源王。
　　濟水上卿，濟瀆清源王。
　　太上助國救民總真秘要卷之十竟