急救仙方
　　經名：急救仙方。宋佚名撰。十一卷。底本出處：《正統道藏》太平部。參校本：明刻本《仙授理傷續斷秘方》（簡稱《理傷續斷方》）、《四庫全書》本《急救仙方》（簡稱『四庫本』）。
　　目錄
　　急救仙方序
　　卷一
　　妊娠諸疾品
　　卷二
　　產難諸疾品
　　卷三
　　婦女雜病品
　　卷四
　　濟陰品
　　卷五
　　　　濟陰品
　　卷六（理傷續斷方）
　　仙授理傷續斷秘方序　醫治整理補接次第口訣
　　卷七
　　治傷損方論
　　卷八
　　疔瘡治法　李世安治療法
　　卷九
　　秘傳五痔品　痔二十四證歌
　　卷十
　　上清紫庭追癆仙方論法　總論傳癆蘇游論
　　癆療諸證浴法　守庚申法
　　修合藥法　醫傳屍方越王文　論已試功效
　　卷十一
　　上清紫庭追癆仙方品　　黃帝灸二十一種癆圖并序
　　急救仙方
　　經名：急救仙方。宋佚名撰。十一卷。底本出處：《正統道藏》太平部。參校本：明刻本《仙授理傷續斷秘方》（簡稱《理傷續斷方》）、《四庫全書》本《急救仙方》（簡稱『四庫本』）。
　　急救仙方序
　　醫之療疾，莫難于婦人，婦人之疾，莫重于胎產。胎產之重者何？蓋以一身之疾否，繫乎母子之存亡，故《千金方》部居獨以婦人廁其首，此思邈孫真人之用心不苟矣。世之胎產諸方，不為不富，然其間多犯冗、僻、貴。冗則倉卒之際難備，僻則窮鄉下邑難得，貴則貧窶之家難求，是三者雖非君子用心之不周，而人之蒙其惠者，往往求什一于千百。今此方之編，分為三類，末附以雜病，雖不能如諸方之廣載博該，要之不犯冗、僻、貴，而凡胎產危急之證，大略亦盡之矣。俾倉卒之際、窮鄉下邑、貧窶之家，皆得易而求之，雖一草一木足以收效，豈若前三者之難為功哉！苟有用者，始信其為閨門之重寶云。金川徐守貞序。
　　急救仙方卷之一
　　妊娠諸疾品
　　术苓#1湯，治婦人胎孕不安。
　　白术 黃苓各等分
　　右為粗末，每服三錢，水二盞，當歸一根，同煎至一盞，稍溫服。
　　立效散，治胎動不安，如重物所墜，冷如冰。
　　川芎　當歸各等分
　　右為粗末，每服五錢，水煎，食前溫服。或下血，心腹痛，酒水相半煎服。
　　保安散，治妊娠因有所傷，胎動疼不可忍，及血崩不止。
　　連皮縮砂不以多少，炒黑去皮
　　右為細末，溫酒調下。覺腹中熱，則胎已安矣。
　　治妊娠胎動不安，或腰痛，胞轉搶心，下血不止。
　　石菖蒲根搗汁三升飲之
　　又方，艾葉如雞子大，以酒四升，煮取二升，分二服。良。
　　又方，檳榔一兩，為末，葱白湯調下一錢匕，佳。
　　二黃散，治有孕胎漏下血。
　　生地黃 熟地黃各等分
　　右為細末，每服三錢，煎白术枳殼調下。
　　立聖散，治妊娠下血不止。
　　雞肝二具，用好酒一升煮熟，共酒食之，大效。
　　枳苓散，治胎漏下血，或因事下血。
　　枳殼去穰，半兩，麩炒　黃芩半兩　白术二兩
　　右為粗末，每服五七錢，水煎，去滓，食前服。
　　治妊娠誤有失墜，或推築著，疼痛難忍。
　　當歸一兩　新青竹茹二合
　　右以好酒二升，煮十數沸，分三服。 
　　又方，以川芎為末，每服二錢，溫酒調下。
　　治妊娠因頓跌，胎動不安，腰痛腹滿，或有所下，或胎上搶心。
　　熟地黃二兩　白芍藥　艾葉　當歸　甘草　阿膠炒珠　黃耆　川芎各一兩
　　右□咀，每服半兩，薑三片，棗一枚，水煎服。
　　火龍散，治妊娠心氣痛。
　　艾葉半兩、鹽炒一半　茴香半兩，炒　川練子半兩，炒
　　右為細末，水煎，食前服。
　　通氣散，治妊娠腰痛，狀不可忍，此藥神妙。
　　破故紙不以多少，瓦上炒香熟，為末，嚼胡桃肉一個，空心，溫酒調下三錢。
　　芍歸湯，治妊娠胎動，子死或不死。
　　川芎　當歸各等分
　　右□咀，每服三五錢，加紫蘇數葉，酒水合煎服。死者即下，未死者即安。
　　黃連湯，治妊娠兒在腹中啼。
　　黃連二錢　生甘草一錢
　　右濃煎汁，令母呷之。
　　又方，以多年空屋下鼠穴中土一塊，令母噙之，即止。
　　猪苓散，治妊娠從腳上腫至腹，小便微利，微渴引飲。
　　猪苓五兩
　　右為末，以熟水服方寸匕，日三。
　　葶藶散，治妊娠遍身洪腫。
　　葶藶二兩　白术五兩　白茯芩　桑白皮　鬱李仁各二兩
　　右為粗末，水六升，煮取二升，分三服。小便利即差。
　　又方，澤瀉二兩　葶藶二兩　茯芩　枳殼麩炒　白术各六兩
　　右為細切，以水六升，煮取二升，分二服。
　　防己湯，治妊娠脾虛，遍身浮腫，心腹脹滿，喘促，小便不利。
　　防己七錢半　桑白皮　赤茯苓　紫蘇莖葉各一兩　木香二錢半
　　大便不通加枳殼、檳榔。
　　右粗末，每服四錢，薑四片，水同煎，食前服。
　　當歸芍藥散，治妊娠腹中絞痛，心下急痛。
　　白芍藥四兩　當歸　茯芩各一兩　澤瀉二兩　川芎二兩　甘草炙，一兩
　　右為細末，每服三錢，食前溫酒調服，以蜜丸亦可。
　　人參散，治妊娠霍亂吐瀉，心煩腹痛。
　　人參一兩　厚朴一兩，薑製　陳皮一兩　當歸炒　甘草半兩，炙　乾生薑一兩
　　嘔逆不止，加益智仁、煨草豆寇。
　　右□咀，每服四錢，棗三個，水煎服。
　　茯芩半夏湯，治妊娠惡阻，心中憒悶，頭目眩暈，四肢怠惰，百節煩疼，胸膈痰逆，嘔吐#2惡心，嫌聞食氣，好啖酸鹹，多臥少起，全不進食，先服茯芩半夏湯，次服茯芩丸。
　　半夏一兩二錢，湯洗七次，炒　赤茯芩　熟地黃各七錢半　陳皮　人參　旋覆花　芍藥　川芎　桔梗各半兩　甘草半兩，炒
　　右為粗末，每服五錢，薑三片同煎，食前熱服。
　　茯芩丸
　　赤茯丸　人參　桂炒　半夏湯洗，炒　陳皮　乾薑炮，各五錢　白术　葛根各一兩　甘草一兩，炙　枳實二兩，麩炒
　　右為細末，煉蜜丸桐子大，米飲下三五十丸，食前。
　　竹瀝湯，治妊娠恒若煩悶，心膽怯，此名子煩。
　　茯芩三兩　竹瀝一升
　　右以水四升，煎取二升，分三服，不差再服。
　　又方，茯芩四兩　防風　麥門冬去心　黃苓各三兩　人參一兩五錢
　　右□咀，每服四錢，淡竹葉數片同煎服。不得眠，加酸棗仁。
　　紫蘇飲，治妊娠胎上逼，脹滿疼痛，謂之子懸。兼治臨產驚悸，氣結連日不下。
　　紫蘇一兩　當歸　甘草各二錢半　人參　川芎　大腹皮　陳皮　白芍藥各半兩
　　右□咀，每服半兩，水一盞半，薑四片，葱白七寸，去滓，空心溫服。
　　知母散，治妊娠煩躁悶亂、口乾及胎藏熱。
　　知母　甘草　麥門冬去心，各半兩　黃苓　赤茯苓各七錢
　　右□咀，每服四錢，竹茹一塊，水煎服，四肢壯熱，加葛根、柴胡。
　　治妊娠忽下黃汁如膠，或如小豆汁。
　　苧根切，二升
　　右水四升，煎取二升，分二服，每服入酒半升，再煎服。
　　厚朴散，治妊娠下利黃水不止。
　　厚朴三兩，薑汁炙　黃連二兩　肉豆寇五個，連皮
　　右□咀，用水二升，煮取一升服。
　　治妊娠無故卒下血。
　　阿膠二兩重，以蚌粉同炒珠，搗為末　生地黃半斤，搗取汁
　　右以清酒三升，將二味攪勻溫過，分三服。
　　治妊娠無故尿血。
　　龍骨一兩，為末　蒲黃五錢，研勻
　　右以酒調方寸匕，日三服。
　　治妊娠藏氣本虛，脾胃久弱，臍腹疼痛，滑泄無度，產後同。
　　厚朴二兩，薑汁浸，炒黃　草豆寇一個，煨　肉豆寇一個，麵裹煨
　　右□咀，每服三錢，薑三片，煎服。
　　大寧散，治妊娠下利赤白，及泄瀉疼痛垂死者。
　　黑豆三十粒　甘草二寸半，半生半熟　鶯粟殼二十一，生炒一
　　右為粗末，都作一服，生薑三片同煎，食前服，神效。
　　治妊娠挾熱下痢。
　　黃連一兩　黃柏一兩　梔子仁十枚
　　右□咀，每服五錢，水二盞，浸三時久，煮十沸，去滓，頓服。嘔加生薑、橘皮。
　　治妊娠下痢腹痛，小便澀。
　　糯米一合　當歸一兩，炒　黃耆一兩
　　右細切和勻，水二盞，煮取一盞二分，去滓，分四服。
　　黃連散，治妊娠下痢赤白膿血，久不止。
　　黃連八錢　厚朴薑製　阿膠蚌粉炒　當歸各六錢　艾葉　黃柏各四錢　乾薑炮，四錢
　　右為細末，空心米飲調下方寸匕，日三服。
　　治妊娠小便不禁。
　　桑嫖蛸十二個，炙
　　右為細末，每服二錢，空心米飲調下。
　　白薇散，治妊娠遺尿不禁。
　　白薇　白芍藥炒，各等分
　　右為末，每服二錢，食前溫酒調下。
　　茯苓散，治妊娠小便不通。
　　赤茯苓　黃葵子各等分
　　右□咀，每服五錢，水二盞，煎一盞，溫服。如不通，恐是轉胞，加髮灰少許調服，極妙。
　　治妊娠患淋，小便澀，水道熱不通。
　　車前子一兩　葵根五錢，切
　　右二味，以水升半，煎至一半，空心溫服。
　　大腹皮散，治妊娠大小便赤澀。
　　大腹皮　枳殼去白，麩炒　甘草　黃苓各一錢　赤茯苓去皮，二錢
　　右□咀，加葱白，水一盞煎七分，空心溫服。
　　斬邪丹，治婦人鬼胎，如抱一瓮。
　　吴茱萸　川烏　秦艽　柴胡　白殭蠶洗　巴戟生用　巴豆去殼不去油　芫#3花醋煮，各一兩
　　右為末，煉蜜為丸，如梧桐子大，每服七丸，蜜酒吞下，取出惡物即愈。
　　桔梗散，治妊娠肺壅，及外傷風寒咳嗽、喘急。
　　天門冬去心，一兩　貝母　人參　甘草　桑白皮　桔梗　紫蘇各半兩　赤茯苓一兩　麻黃去節，七錢
　　右□咀，每服四錢，薑三片，水煎服。服藥忌食鯉魚。
　　紫菀湯，治妊娠咳嗽不止，胎不安。
　　紫菀　天門冬各一兩　桔梗半兩　甘草　桑白皮　杏仁各二錢半　防風半兩
　　右□咀，每服三錢，竹茹一塊，水煎去滓，入蜜半匙，再煎二沸溫服。服藥忌食鯉魚。
　　人參橘皮湯，治妊娠嘔吐痰水多，是惡阻。
　　人參　橘紅　白术　麥門冬去心，各一兩　甘草三錢　厚朴薑製　白茯苓各半兩
　　右為粗末，每服四錢，入淡竹葉彈子大，生薑三片水煎，空心食前服。
　　加味四物湯，治妊娠傷寒諸證。
　　熟地黃　當歸　川芎　芍藥各等分
　　右□咀，每服四五錢，水煎服。
　　若妊娠傷寒頭痛，身熱無汗，脉浮緊，加麻黃、細辛。
　　若妊娠傷寒中風，表裹自汗，頭痛項強，身熱惡寒，脉浮而弱，加黃耆、地骨皮。
　　若妊娠傷寒，中風濕之氣，肢節煩疼，脉浮而熱，頭痛，加防風、蒼术製。
　　若妊娠傷寒，胸脅滿痛而脉弦，加柴胡、黃苓。
　　若妊娠傷寒，大便硬，小便赤，氣滿而脉沉數，加大黃生、桃仁去皮尖，麩炒。
　　若妊娠傷寒，小便不利，加茯苓、澤瀉。
　　若妊娠傷寒，小便赤如血狀者，加琥珀、茯苓。
　　若妊娠傷寒，四肢拘急、身凉微汗，腹中痛，脉沉而遲，加附子炮去臍、桂少用。
　　若妊娠傷寒畜血證，加生地黃、酒浸大黃。
　　若妊娠傷寒，身熱大渴，蒸又而熱，脉長而大者，加石膏、知母。
　　若妊娠傷寒，下後過解而不愈，溫毒發班如錦紋，加升麻、連翹。
　　若妊娠傷寒，下後咳嗽不止者，加人參、五味子。
　　若妊娠傷寒，下後虛痞腹滿，加厚朴薑製、枳實麩炒。
　　若妊娠傷寒，下後不得眠者，加栀子、黃苓。
　　若妊娠傷寒，汗後血漏不止，胎氣損者，加阿膠、炙甘草、黃耆。
　　若妊娠脉浮，頭腫自利，腹中疼痛，去地黃，加桂枝炒。
　　若妊娠傷寒，自利腹中痛，飲食不下，脉沉者，去地黃、川芎，加白术、炙甘草、茯苓，加黃耆。
　　護胎法　治妊娠傷寒。
　　白藥子不拘多少，為末，用雞子清調，攤於紙花上，可碗來大，貼在臍下胎存處，乾則以溫水調之。
　　又方，以竈心土，水調塗臍下，乾又塗之。又調服彈子大，佳。
　　又方，壯熱甚則以井底泥敷心下，令胎不傷。
　　白术散，治妊娠傷寒，煩熱頭痛，胎氣不安，或時吐逆不下食。
　　白术　橘紅　人參　前胡　川芎　麥門冬去心　赤茯苓各一兩　半夏湯洗，炒　甘草各半兩
　　右每服四錢，薑四片，竹茹二錢半，水煎服。
　　升麻散，治妊娠傷寒頭痛、身體壯熱。
　　升麻　蒼术炒　麥門冬去心　麻黃去節　石膏各一雨　黃苓　知母各五錢
　　右每服四錢，薑四片，淡竹葉十四片，水煎服。
　　柴胡散，治妊娠傷寒頭痛，項強身熱，口乾，胸脅疼。
　　柴胡　前胡　川芎　當歸　人參　芍藥　甘草　生地黃各等分
　　右為細末，每服四錢，薑三片，棗三枚，葱白三根，水煎出汗。
　　秦艽散，治妊娠傷寒，五六日不得汗，口乾多吃水，狂語嘔逆。
　　秦艽　柴胡各一兩　石膏二兩　前胡　赤茯苓　甘節　葛根　犀角屑　升麻　黃苓各半兩
　　右每服四錢，薑四片，竹茹三錢，水煎。
　　防風葛根湯，治妊娠中風，腰背強直，時復反張。
　　防風　葛根　川芎　生地黃各二兩　杏仁製，一兩半　麻黃去節，一兩半　桂心炒　獨活　甘草　防己　各一兩'
　　右□咀，每服四錢，水煎。
　　治妊娠中風，角弓反張，口噤語澀，謂之風痙，亦名子癇。
　　麻黃去節　防風　獨活各一兩　桂心炒　升麻　甘草　羚羊角犀#4　酸棗仁　秦艽各半兩　川芎　當歸　杏仁製，各七錢
　　右□咀，每服四錢，薑四片，竹瀝一合，水煎服。
　　治妊娠臨月，因發風痙，忽悶憒不識人，吐逆眩倒，名子癇。
　　葛根　貝母去心　牡丹皮　防己　防風　當歸　川芎　甘草　澤瀉　白茯苓　桂心炒，各二兩　獨活　石膏　人參各三兩
　　右□咀，以水九升，煮取三升，分二服。貝母令人易產，若未臨月，以升麻代之。
　　柴胡散，治妊娠瘧疾。
　　柴胡　生大黃各二錢　黃苓一錢半　甘草一錢
　　右□咀，作一服水煎，臨發日五更溫服，必取利為愈。如胎上逼心，可服枳殼散，忌油麵、辛熱等物。
　　又方，大黃二兩　柴胡一兩半　黃苓　芍藥各一兩
　　右為細末，清水糊為丸，如桐子大，每服百丸，臨發日五更冷湯吞下，
　　隔兩時再服五十丸，以利為度。
　　治妊娠瘧疾，發熱口乾渴，飲無度者。
　　生地黃一兩半　黃苓　麥門冬去心　人參　知母各一兩　石膏二兩　甘草半兩　乾葛一兩
　　右( )咀，每服五錢，入烏梅半個，煎服。
　　治妊娠瘧疾得效方。
　　常山　石膏各一兩　甘草炙　黃苓各半兩　烏梅七個
　　右細切，以酒水各一碗，浸一宿，平旦煎至一碗，去滓，分二服，臨發日＃５。
　　驗胎方，治婦人經脉不行，已經三月者。
　　川芎不見火
　　右為細末，空心，濃煎艾湯調下方寸匕，覺腹內微動，則有胎也。
　　急救仙方卷之一竟
　　＃１ 苓：原作『苓』，據本方藥物組成改。
　　＃２ 吐：原作『土』，據文義改。
　　＃３ 芫：原作『莞』，據文義改。
　　＃４ 犀：疑當作『屑』。
　　＃５ 日：此下疑有脫文。 
　　急救仙方卷之二
　　產難諸疾品
　　枳殼散，治婦人臨月，服即合，胎瘦易產。
　　枳殼四兩，各用麩炒　甘草二兩，生
　　右為細末，每服一二錢，白湯調服。
　　治孕婦日月未足，疼痛而欲產者。
　　菖蒲根搗汁，灌喉中。
　　又方，蒲黃如棗許大，井花水調下。
　　又方，知母三兩，為末，蜜丸桐子大，每服二十丸米飲下。
　　如聖散，治產難。
　　紫蘇葉　當歸各等分
　　右每服三五錢，長流水煎服。如無流水，以水順攪動，煎服。
　　又方，以黃葵子百粒研爛。酒湯任服，立產。
　　又方，以好墨一寸，末之，水調服，立產。
　　又方，取夫棍帶五寸，燒末存性，酒調服。
　　又方，蓖麻子二枚，令婦兩手各把一枚，即下。
　　又方，取槐樹東枝，令孕婦把之，易產。
　　又方，取皂角子二枚，吞之，立產。
　　又方，取槐子七粒，新汲水吞之，即產。
　　又方，．取皂角少許末，吹鼻中令嚏，子便生。
　　又方，紫蘇煎湯調益元散服，即產。
　　治婦人臨產累日，氣盡不能生，兼惡露出盡，胞乾終不產者。
　　右用赤小豆一斗，水九升，煮令熟，去豆滓，將阿膠三兩入豆汁中溶化，每服止半盞。未產，再服即出。
　　治婦人生產，五七日不下，及矮石女子交骨不開者。
　　右取自死竈殼或占卜廢殼，酥炙或醋浸炙，及用生男女多者婦人頭髮一握，燒存性，以當歸、川芎同煎服，屢效，約人行五里，生死胎俱下。
　　烏蛇散，治婦人逆產。
　　烏蛇蛻一條　蟬蛻十四合　血餘一個，即胎髮
　　右三味燒為灰，分作二服，溫酒調下，併進二服，仰卧霎時，兒即順生。
　　又方，用小絹針於小兒腳心刺三五下，急用鹽少許塗刺處，即順生，用穀尖刺尤好。
　　又方，以鹽塗兒足底，又可爪甲搔之，并以鹽摩母腹上。
　　又方，以手中指取鍋底墨，交畫兒足下，即順生。
　　又方，取其父名書兒足下，即順生。
　　治婦人橫生不可出。
　　右車前子為末，酒服二錢匕。
　　又方，兔絲子為末，酒調服一錢匕，米飲調亦可。
　　治婦人橫逆生，得效方。
　　百草霜　香白芷各等分，不見火
　　右用童子小便與好醋各一合，調
　　成膏，沸湯侵服，甚者二服即生。
　　治婦人逆橫難產，子死腹中。
　　先用黑豆一合炒熟，水與童便合煎服，神效。
　　又方，艾葉半斤，酒四升，煮取一升，服之。
　　又方，當歸為末，酒服方寸匕，紫蘇湯調服亦可。
　　奪命散，治婦人產死腹中，胎不下。
　　桂二錢　麝香當門子一粒
　　右件用為末，研酒服，須臾即下。
　　又方，用鹿角屑三二方寸匕，煎葱豉湯和服之，立出。
　　又方，用朱砂一兩，水煮數沸，末之，酒調服，效。 ' 
　　又方，榆白皮煮汁，服二升即出。
　　又方，取竈心土為末，以水調三錢匕服之，其土兒當戴出。
　　又方，用瞿麥二兩，剉，水八盞煮三盞，服一盞，未出再服。
　　又方，朴硝二錢，溫童子小便調服，亦治胞衣不出，立效。
　　又方，用蓖麻子一百粒去殼，雄黃末二錢，一處研成膏，攤紙上，貼母右腳心，先置冷水一碗，才下急洗去，亦治胞衣不下。
　　治婦人產難已死，子不出者。
　　用水銀如彈子大，斡開口灌之，扶令坐少頃，又扶令倚立，子即出。
　　秘方　治婦人胎衣不下。
　　取本婦裩覆井口，立下。
　　又方，米、麥、赤小豆三味，同煮濃汁服之，即效。
　　又方，皂角刺不以多少，燒灰存性為末，每服一大錢，溫酒下。
　　又方，取竈下土一寸研碎，用好醋調納於臍中，取甘草湯服之。
　　又方，牛膝半斤，以水九升，煎取三升，分三服。
　　治婦人墮胎，胞衣不下，腹中疼痛牽引腰脊，用好墨細研，每服二錢匕，溫酒下無時。
　　治婦人落胎，下血不止方。
　　又生地黃汁調代赭末一錢，日三服。
　　取桑木中蜴蟲，燒末存性，酒服方寸匕，日三服。
　　治婦人落胎，身下有血方。
　　丹參十二兩，以酒五升，煎取三升，分三服。
　　治婦人小產，下血子死增寒，唇口爪甲皆青，面色白黃黑；或胎上搶心，則悶絕欲死，冷汗自出；或食毒物傷動胎氣，下血不止，胎尚未損服之可安，已死者服之可下。
　　牡丹皮　白茯苓　桂心　桃仁去皮尖，麩炒　赤芍藥
　　右各等分，為細末，煉蜜丸如彈子大，每服一丸，細嚼，淡醋湯下，連進兩丸，若胎腐爛腹中，危甚者，立可取出。
　　治婦人推腸生，又名盤腸產，蓋臨產則子腸先出，既產其腸不收。
　　右以半夏為末搐鼻中，又以蓖麻子研膏貼頂心，腸上即拭去。
　　產後諸疾品
　　治婦人產後血暈不知人，狂語顛倒，健忘失志。
　　紫礦一兩
　　右細研，溫酒調二錢匕服。
　　又方，用蘇合香丸，童子小便煎一二沸，調下。
　　治產後血暈，昏迷心氣絕。
　　夏枯草絞汁服一盞，妙。
　　又方，五靈脂二兩，半生半炒，為細末，每服一錢，溫酒調下。口禁者斡開灌之。加荆芥等分為末，溫童便調下，更妙。
　　又方，紅花一兩，分為兩服，酒、童便各一盞，煎取一盞服。
　　又方，半夏一兩為末，冷水和丸如豆大，納鼻中，即愈。
　　又方，醋磨京墨服之，良。
　　治產後血暈連心，頭硬，悶亂氣絕，手腳煩熱，及寒熱不禁。
　　延胡索炒為末，酒服一錢匕。亦治穢汗不盡，胸腹脹滿。
　　又方，續斷皮二兩，剉，以水三升，煎取一升，分作三服，溫服，如人行二三里再服。無忌。雖垂死者亦愈。
　　又方，生地黃汁一盞　當歸　赤芍藥各二錢半
　　右水煎三五沸，溫服。如覺煩熱，去當歸，入童便半盞服之。
　　治產後敗血衝心，發熱，狂言奔走，脉虛大者。
　　乾荷葉　生地黃　牡丹皮
　　右等分，煎湯調蒲黃二錢匕，一服即定。
　　治產後惡血衝心，胞衣不下，腹中血塊。
　　錦紋大黃一兩，研為細末，用釅醋半升熬成膏，丸如桐子大，用醋七分盞，化五丸至七丸服之，須臾即下。
　　治產後血上心，已死或胎不下。
　　鬱金燒存性為末，每服二錢，釅醋一合，調灌之，立活。
　　治產後敗血衝心，胸滿上喘，命在須臾。
　　真血碣如無，紫礦代　沒藥
　　右等分，輕手研細，每服二錢，用童便合酒半大盞煎一沸，溫調下，才產下服之，上床良久再服。
　　治產後氣喘，為孤陽絕陰不治者。
　　人參 蘇木各一兩
　　右每服五錢，水二盞煎七分，頻頻呷之。
　　又方，用胡桃肉，不去皮，同人參等分，每服五錢，水一盞半煎七分，頻頻呷之，屢效。
　　倉公散，治產後鬱冒血厥，閉目昏默，先以倉公散取嚏，後服白薇湯。
　　甜瓜蒂 藜盧　雄黃　明礬煅，等分
　　右為細末，吹入鼻中。
　　白薇湯
　　白薇　當歸各一兩　人參半兩　甘草二錢半
　　每服四錢，水煎，溫服。
　　孤鳳散，治產後閉目不語。
　　白礬一錢
　　右為細末，熟水調下。
　　治產後血不下。
　　夏枯草絞汁，每服一小盞，入酒一合，溫攪勻服。
　　又方，蒲黃三兩，水三升，煎取一升，頓服。
　　治婦人產後敗血未盡，心腹脹滿。
　　生薑切，五兩
　　右以水五升，煮三升，分三服，立效。
　　治產後血癖痛。
　　大黃一兩 當歸半兩 官桂二錢
　　右以酒三升，煮十沸，頓服。
　　治產後惡物不盡，腹內疼痛。
　　生乾地黃一兩，微炒 當歸一兩，微炒 生薑半兩，瓦上炒焦黑
　　右以為細末，每服二錢，薑酒調服，神效。
　　治產後心腹痛，欲死。
　　五靈脂 蒲黃各等分
　　右為末，先用釅醋調二錢，熬膏，入水半盞、童便半盞，煎七分，食前熱服，神效。
　　治產後腹中絞痛不可忍。
　　延胡索 當歸 芍藥 川芎 乾薑各等分
　　右為細末，每服三錢，溫酒調下。
　　治產後惡露不盡，腰腹痛、兒枕痛并皆治之。
　　延胡索 桂心 當歸各等分
　　右為細末，每服三錢，熱酒調服。
　　治產後內虛，寒氣入腹，腹中絞痛，及兩脅當臍急痛，名曰寒疝。
　　肥羊肉一斤 當歸 甘草 芍藥炒 人參各一兩
　　右□咀，以水一斗，先煮取七升，入藥更煮再二升，去滓，分二服。
　　治產後血瘕痛，臍下脹，不下食。
　　當歸二兩 桂心 芍藥各半兩 蒲黃各一兩半 血碣 延胡索各一兩
　　脅肋脹，去血碣，加檳榔、柴胡、青木香。
　　右為細末，每服二錢，溫酒調下。
　　治產後血入於肺，面黑發喘，欲死者。
　　人參一兩，另為末 蘇合香二兩
　　右以水二碗，煮蘇合香至一碗，去滓，調參末隨多少，如神效。
　　治產後惡露不下，三四日嘔逆、壯熱。
　　芍藥二兩半　知母　生薑　當歸　蒲黃各二兩　紅花五錢　生地黃汁一盞　荷葉中心蒂七個
　　右以水二升，煎至一升，去滓，下蒲黃煎四沸，空心分作三服。
　　治產後嘔吐不止。
　　陳皮一兩　半夏曲　甘草各半兩　藿香二兩
　　右為細末，每服三錢，薑三片，煎熱服。
　　趁痛散，治產後氣弱，血滯，身熱，頭疼及遍身疼痛。
　　牛膝　當歸　桂心　白术　黃耆　獨活　生薑各半兩　甘草炙　薤白各二錢半
　　右□咀，每服半兩，水三盞煎至盞半，去滓，食前熱服。
　　治產後頭痛。
　　川芎　當歸　荆芥穗各等分
　　右□咀，每服五錢，水煎熱服。
　　治產後下血不止。
　　炙桑白皮煮水飲之，良。
　　又方，菖蒲二兩，以酒二升煮，分作兩服止。
　　治產後下血，虛贏殆死。
　　蒲黃二兩，水二升，煮取八合，頓服。
　　治產後子宮不收。
　　荆芥穗　藿香葉　□椿樹皮各等分
　　右煎湯熏之，子宮即入。
　　又方，五倍子、白礬為末，溫湯泡洗。
　　又方，萆麻子搗塗頂心，吸入即洗去藥。
　　治產後生腸不收。
　　枳殼煎湯溫浸，良久即入。
　　治產後陰下脫。
　　蛇床子絹袋盛蒸熨之，亦治陰戶痛。
　　又方，順火草一斤，陰乾，水五升煮取汁，分溫服。
　　又方，以鐵爐中紫塵、羊脂二味攪令稠，布裹炙熱熨，推納之差。
　　治產後陰道開不閉。
　　以石灰一斗，炒黃，水三斗投灰中，放冷，澄清，取一斗二升，暖洗，又治陰腸脫出。
　　治產後中風寒，遍身冷直，口噤不識人。
　　白术三兩　川芎　當歸　生薑各一兩
　　右以酒三升，煎取一升，頓服。
　　治產後中風，語澀，四肢拘急。
　　羌活三兩　當歸一兩　官桂半兩　杏仁半兩，去皮尖，炒
　　右為末，每服五錢，酒水各半盞煎，去滓，溫服。
　　治產後中風，煩渴。
　　紅花五合微炒，水一升，煎取七合，徐徐呷之。
　　治產後中風，不省人事，口吐涎沬，手足瘈瘲。
　　當歸　荆芥穗各等分
　　右為細末，每服三錢，水一盞，入酒煎七分，灌之。口噤者，斡開灌。
　　小續命湯，治產後中風，腰強直，時時反張，或半身不遂，口眼喎斜，手足戰掉，語言蹇澀。
　　防己　肉桂去皮　黃苓　芍藥　杏仁去皮尖　甘草　川芎　麻黃去根節　人參各一兩　防風一兩半　附子去皮臍，半兩
　　右□咀，每服五錢，水一盞，薑五片，棗一枚，煎七分，熱服。若藏寒下利者，去防己、黃苓，加白术、附子一倍。若自汗者，去麻黃、杏仁，加白术、黃耆。若失音者，加杏仁一倍。
　　治產後中風，手足不遂，語言蹇澀，恍惚多忘，精神不定。
　　獨活　當歸　芍藥　防風　川芎　玄參　天麻各五錢　桂心三錢
　　若作丸，已上皆加分兩。
　　右□咀，以水八升，煮取二升半，分為三服，亦可蜜丸服。若有氣證，加生薑一兩半；若有熱，加葛根五兩；冷加白术五兩；若手足不穩，加牛膝一兩二錢、萆#1薢三兩、黃耆四兩。
　　治產後血渴不止。
　　一方用黃苓、麥門冬去心，等分煎服。
　　延胡索　蔚金　乾葛　桂心　青皮　枳殼麩炒，各等分
　　右并以好醋浸一宿，焙乾為細末，每服二錢，冷橘皮湯調下。
　　又方，生地黃汁和蜜微煉過，熟水溫調服，即止。
　　竹葉湯，治產後虛渴少氣。
　　竹葉三升　甘草　人參　茯苓各一兩　小麥五合　生薑　半夏各三兩　麥門冬去心，五兩　大棗十五枚
　　右□咀，以水九升，先煮竹葉、小麥、生薑、棗，取七升，去滓，納藥再煎，取三升，去滓，一服五合，日三服，夜一服。
　　益元散，治產後虛渴，煎人參、五味子、麥門冬去心，湯調服，良。
　　治產後小便數及遺尿。
　　桑螵蛸半兩，炙　龍骨一兩
　　右為細末，米飲調下二錢，空心服。
　　又方，以雞矢燒灰，空心，酒服方寸匕。
　　治產後大小便不通，或下血。
　　車前子　黃苓　蒲黃　牡蠣　生地黃　芍藥各一兩
　　右為細末，空心，米飲服方寸匕。忌麵蒜。
　　治產後虛煩不得眠。
　　芍藥　當歸　栀子各五錢　香豉半合
　　右□咀，每服一兩，水煎服。
　　治產後往來寒熱。
　　柴胡二兩　黃苓七錢　人參五錢　半夏一兩半，湯洗　甘草七錢半　大棗三枚　生地黃　栀子　枳殼麩炒，各五錢
　　右□咀，每服一兩，薑五片，煎熱服。
　　柴胡散，治產後虛贏，發寒熱，飲食少，腹脹增損。
　　柴胡　人參　甘草　半夏湯洗　陳皮　川芎　白芍藥各等分
　　右□咀，每服五錢，薑五片，棗二枚，水煎，食後服。咳嗽加桑白皮、地骨皮。
　　治產後血不止。
　　以雞子三枚，醋半升、好酒二升，煎取一升，分四服，如行二三里，微溫進之。
　　治產後瀉白不止。
　　艾葉半兩，炙熱　老生薑半兩
　　右水煎服之，即止。
　　治產後諸痢，神效方。
　　蒼耳葉搗絞汁，入蜜溫服半盞，日三。
　　黃苓丸，治產後赤白痢，腹中絞痛不可忍。
　　阿膠　蒲黃　栀子仁各#2兩　黃連四兩　當歸一兩半　黃柏三兩　黃苓　芍藥各二兩
　　右為細末，煉蜜為丸，桐子大，每服六十丸，米飲下，日三夜一。
　　又方，芍藥　阿膠　艾葉　熟地黃　甘草　當歸各四兩
　　右□咀，每服一兩，水煎服。危急者，已上分兩只作一服。水三升，煮取一升，分二服，空心，名救急散。
　　又方，芍藥三錢　黃苓二錢半　當歸二錢　甘草一錢半
　　右□咀，水一升，煎七分，溫服，食前。裹急後重，加根殼、檳榔。
　　治產後虛汗不止。
　　當歸　黃耆　麻黃根　牡蠣煅為粉　人參　粉草炙，各等分
　　右□咀，每服五錢，水一盞煎，溫服。
　　又方，牡蠣煅　小麥麩炒黃
　　右等分，為細末，煮生猪汁調下二錢，無時候。
　　治產後吃意。
　　丁香　白豆蔻各半兩　伏龍肝一兩
　　右為細末，煎桃仁、吴茱萸湯調下一錢，如人行五里再服。
　　治產後咳逆，三日不止，欲死者。
　　桂心半兩　生薑三合
　　右同煎取二合，以火先炙背，摩令熱，塗藥，盡妙。
　　治產後經脉不調，四肢煩疼，飲食全少，日漸羸瘦。
　　琥珀　牛膝　生地黃　當歸各一兩　桃仁　赤芍藥各半兩
　　右粗末，每服三五錢，水一盞，薑三片，煎去滓，溫服。
　　治產後心膈迷悶，腹藏撮痛，氣急，月信不通。
　　烏藥二兩　當歸　莪木各一兩
　　右為細末，每服二錢，溫酒調下，服後以食壓之。大忌生冷、油膩等物。
　　急救仙方卷之二竟
　　＃１萆：原作『草』，據文義改
　　＃２各：此下疑有脫文。
　　急救仙方卷之三
　　婦女雜病品
　　四物湯
　　熟地黃　川芎　芍藥　當歸各等分
　　右為粗末，水煎服。
　　若女蒸勞熱，加地骨皮、牡丹皮、知母、柴胡、黃苓。
　　若妊娠胎動不安，下血不止者，加艾十葉、阿膠、黃耆、葱。
　　若血臟虛冷，崩中去血過多，亦加膠、艾。
　　若血崩者，加生地黃、蒲黃、黃苓，一加阿大艾、黃苓。
　　若血虛而腹痛微汗，而惡風，加莪术、官桂。
　　若風虛眩運，加秦艽、羌活。
　　若氣虛弱，起則無力，眶然而倒，加厚朴、陳皮。
　　若發熱而煩，不得睡臥，加黃連、栀子。
　　若虛寒脉微，自汗，氣難布息，清便自調，加乾薑、附子炮。
　　若中濕，身沉重無力，身涼微汗，加白术、茯苓。
　　若筋骨肢#1節痛，及頭痛增寒，加羌活、防風、藁本、細辛。
　　若臍下虛冷，腹痛及腰脊間悶痛，加玄胡索、苦練各炒。
　　若經水過多，別無餘證，加黃苓、白术。
　　若經水澀少，加葵花、紅花。
　　若虛勞氣弱，咳嗽喘滿，加薑製厚朴、麩炒枳實。
　　若經水暴下，加黃苓。
　　若血積塊痛，加莪术、三棱、桂、乾漆炒。
　　若赤白帶下，加香附子、桂炒。
　　若血痢，加膠、艾、黃連。
　　若產後血痢，腹痛疼，加槐花、黃連、御米殼。
　　若血熱相搏#2，舌乾口渴，加栝蔞、麥門冬。
　　若大渴引飲，加石膏、知母。
　　若藏府秘澀，加大黃、桃仁。
　　若嘔吐者，加白术、人參、藿香、生薑。
　　若虛寒滑泄者，加官桂、附子炮。
　　若虛煩不得睡，加竹葉、人參、酸棗仁。
　　若目赤，暴發作雲翳，疼痛不可忍，加防風、羌活、防己酒浸、草龍膽酒浸。
　　芎歸湯
　　川芎　當歸各等分
　　右□咀，水煎熱服。
　　若產後眩運，加芍藥、甘菊花。
　　若產後腹痛，加官桂，酒、童便合煎。
　　若妊娠子死，或不死胎動，加紫蘇，酒、水合煎，死者即下，未死者即安。
　　若臨月服之，則縮胎易產。
　　若倒橫難生，或子死腹中，加黑豆一合，先炒熟，水、童便合煎。
　　若腸風藏毒，加槐花末半錢，三日取下血塊即愈。
　　若吐血，加生地黃、黃苓、枳殼。
　　若血氣，上喘下脹腫，加艾煎湯，空心調散服。
　　若產後血悶心迷，喘急腹痛，加炒黑豆一合，入薑汁同煎服。
　　若崩中漏下，失血不止，加香附子炒，每兩入甘草一錢，湯點服。
　　若白帶，加芍藥半兩，乾薑二錢半，同為末，米飲調下。
　　若赤白帶下，加香附子、棕櫚燒灰，同為末，米飲調下。
　　苦練丸，治赤白帶。
　　苦練碎，酒炒　茴香炒　當歸各五錢
　　右為細末，酒糊為丸，每服五十丸，空心，溫酒送下。
　　又方，雲母為粉，溫水和服三方寸匕，立見神效。
　　又方，夏枯草花開時採，搗為末，每服二錢，食前溫飲調下，能飲者酒服。
　　又方，用酸漿草陰乾為末，空心，酒下三錢匕。
　　治月候湛濁，赤白帶下，多年不差者。
　　石燕一枚，於堅硬瓷器內，以溫水磨服之。
　　丁香膠艾湯，治白帶白崩之物，雖多間有，如屋漏水下，時有鮮血。
　　當歸身一錢半　熟地黃　白芍藥　川芎各半錢　阿膠六分，炒珠　丁香四分　生艾葉一錢
　　右當歸酒洗，剉艾，亦剉川芎、丁香、地黃為細末，都作一服，水五盞，先煎作一盞半，去滓入阿膠，再煎至一盞，帶熱空心服之，三兩服愈。
　　補經固真丸，治心胞尺脉極微，白帶流而不止。
　　甘草炙　柴胡各一錢　黃苓一錢，令剉　乾薑末三錢　橘皮半錢　人參二錢　白葵花十六個，去萼剪　鬱李仁一錢，去皮尖，另研如泥
　　右件除苓外，以水三盞，煎至盞七分，再入黃苓同煎至一盞，去滓，空心熱服，少時，以早膳壓之。
　　萬金散，治婦人血崩不止。
　　香附子四兩，炒　當歸尾一兩二錢　五靈脂一兩，炒
　　右為細末，每服五錢，醋調，空心服，立愈。
　　當歸散，治血崩。
　　當歸一兩　龍骨一兩，燒　香附子三錢，炒　棕毛灰半兩
　　右為細末，空心，米飲調下四錢，忌油膩等物。
　　蓮殼散，治血崩。
　　乾蓮蓬燒存性　棕皮及毛燒灰，各半兩　香附子三錢，炒
　　右為細末，每服四錢，空心米飲調下。
　　小薊湯，治崩漏不止。
　　小薊莖葉研汁，一盞　生地黃汁一盞　白术半兩，剉
　　右三件，入水一盞，煎至一半，去滓溫服。
　　槐花散，治血崩。
　　陳槐花一兩　百草霜半兩
　　右為末，每服三四錢，溫酒調下，若昏憒不省人事，則燒紅秤錘淬酒下。
　　芎藭酒，治崩中晝夜不止。
　　芎藭一兩　生地黃汁一盞
　　右先用酒五盞，煮芎藭一盞，去滓，下地黃汁再煎三二沸，分為三服。
　　槐灰散，治崩中或下赤白，不問年月遠近，并皆治之。
　　槐枝不以多少，燒灰
　　右以溫酒調下方寸匕，食前。
　　螵蛸散，治漏下臍腹痛，久不止者。
　　烏賊魚骨燒存生#3
　　右研為細末，每服二錢，煎木賊湯下。
　　紅花散，治婦人產後血昏崩，月事不調，遠年乾血氣。
　　乾荷葉　牡丹皮　當歸　紅花　蒲黃炒，各等分
　　右為細末，每服半兩，酒煎，和滓溫服。如胞衣不下，調榆白皮末半兩，服之立下。
　　萬病丸，治女人月經瘀閉，月候不來，繞臍痛。
　　乾漆杵碎，炒令一時久，大烟出，烟頭青白為度　牛膝酒浸一宿，焙，各一兩
　　右為末，以生地黃汁一升，入二味藥末，瓦石器內熳火熬，可丸即丸如桐子大，每服二丸，空心米飲調下。
　　牛膝散，治婦人月水不利，臍腹□痛。
　　牛膝一兩　桂心　赤芍藥　桃仁　玄胡索　當歸　牡丹皮　川芎　木香各七錢
　　右為細末，每服方寸匕，溫酒調下，食前。
　　催經散，治婦人經脉不行。
　　凌霄花不以多少，搗羅為末
　　右每服二錢，溫酒調下，食前服。
　　衛生湯，治婦人女子虛弱，月事不來。
　　白芍藥　當歸各二兩　黃耆三兩　甘草　人參各一兩
　　右為粗末，每服五錢，水煎，空心服。
　　二神丸，治室女血氣相搏#4；腹中刺痛，經候不調。
　　橘紅二兩　玄胡索去皮，醋煮　當歸剉，酒浸炒，各一兩
　　右為末，酒煮米糊丸，如桐子大，每服一百丸，艾醋湯下。
　　蓮蓬散，療經血不止。
　　蓮蓬燒灰存性
　　右為細末，每服二錢，熱酒調下。
　　徹清膏，治婦人頭痛。
　　川芎三錢　蔓荆子　細辛　薄荷　藁本各一錢　生甘草半錢，炙　甘草半錢　當歸一錢半
　　右為細末，食後，茶清調下二錢。
　　石膏散，治頭痛不可忍。
　　石膏　麻黃去根節，各一兩　乾葛七錢半　何首烏半兩，忌鐵
　　右為細末，每服三錢，生薑三片，水煎熱服。
　　川芎散，治婦人偏頭疼。
　　川芎　甘菊花　石膏各三錢　白僵蠶六錢，生用
　　右為極細末，每服三錢，茶清調下。
　　清寧散，治婦人偏頭痛，連睛痛者。
　　石膏　黍粘子炒　川芎各等分　菊花　細辛减半
　　右為末，茶清調下，食前。
　　涌泉散，治婦人奶汁因氣絕少。
　　瞿麥穗　麥門冬去心　龍骨　川山甲炮黃　王不留行
　　右為細末，每服一錢，熱酒調下，後吃猪蹄羹少許。又用木梳左右乳上梳三二十下，日三服。
　　栝蔞散，治乳汁少。
　　栝蔞根　薄荷乾等分為末，酒調服
　　右先吃羊骨汁一碗，次服藥，後再吃葱絲羊羹，少時微汗出，效。
　　下乳散
　　粳米　糯米各半合　生甘草半兩　萵苣子一合，益淘净
　　右煎汁一升，研藥令極細，去滓，分作三服，立下。
　　乳香散，治吹奶。
　　乳香一錢　栝蔞根末，一兩
　　右研勻，每服二錢，溫酒調下。
　　又用天南星末，溫湯調塗之。
　　橘皮散，治乳癰初發，神效。
　　橘皮湯浸去白，曬乾，麺炒微黃
　　右為末，每服二錢，麝香研酒調服。
　　栝蔞散，治乳癰奶勞，屢效。
　　栝簍一個，去皮，焙為末　生甘草一錢　乳香一錢，另研　沒藥二錢，末另研　當歸酒浸焙，各半兩
　　右用無灰酒三升，銀石器內慢火熬取一升清汁，分三服。
　　連翹散，治妒乳。
　　連翹　升麻　硭硝各一兩　玄參　芍藥　白斂　防己　射干各八錢　大黃二錢　甘草六錢　杏仁四十個，去皮尖
　　右□咀，水五升，煮二升，後下大黃，數沸卻下硝，分三服。
　　陰蝕瘡方。
　　當歸　芍藥　甘草　地榆　芎藭各三兩
　　右細切，以水五升，煮取二升，去滓熏洗，日三夜一。
　　又方，蒲黃一升　水銀一兩，二味研均以粉上
　　又方，蝦䴖　兔屎等分為末，敷瘡上，良
　　治婦人夢與鬼交，妄有所見聞，言語錯亂。
　　茯神一兩半　茯苓　人參　石菖蒲各一兩　赤小豆半兩
　　右□咀，每服四錢，水一盞煎，食前溫服。
　　辟邪丹，治婦人與鬼魅交通。
　　虎頭骨二兩　朱砂　雄黃　雌黃　鬼臼　皂莢　鬼箭　黎盧　蕪夷仁各一兩
　　右件生為末，煉蜜丸，如彈子大，囊盛一丸，男左女右，繫臂上，及用一丸，當病人戶前燒之，一切邪鬼不敢近。
　　菖蒲散，治婦人月水澀滯，陰問腫痛。
　　菖蒲　當歸各一兩，炒　秦艽七錢半　吴茱萸半兩，製
　　右為粗末，每服三錢，水一盞，葱白五寸煎，空心溫服。
　　又方，艾葉五兩　防風三兩　大戟二兩
　　右剉細，以水一斗，煮取五升，熱洗，日三。切宜避風泠。
　　治婦人陰腫或瘡爛者。
　　麻黃　黃連　蛇床各二兩　艾葉一兩半　烏梅十個
　　右剉細，以水一斗，煮取五升，去滓熱洗，避風泠。
　　大黃散，治陰癢。
　　大黃微炒　黃苓　黃耆炙，各一兩　赤芍藥　玄參　丹參　山茱萸　蛇床子各半兩
　　右為細末，食前，溫酒調二錢服。
　　又方，杏仁燒灰，乘熱綿裹納陰中，日二易之。
　　又方，蒜煮湯洗之。一方用枸杞根煎湯洗之。
　　又方，取雞肝乘熱納陰中，如有蟲當盡下。
　　治陰癢脫方。
　　礬石為末，空心酒服方寸匕，日三。
　　治陰挺下脫方。
　　當歸炒　黃苓各二兩　牡蠣二兩半　猬皮炙，一兩　赤芍藥一兩半
　　右為細末，每服二錢，食前暖酒調下，米飲亦可。
　　治陰中生瘡方。
　　杏仁炒存性　雄黃　礬石各半兩　麝香一錢二分
　　右為末，敷陰中。
　　內補丸，治婦女五勞七傷，子息斷緒，服一月當妊娠，百病皆愈。
　　萆薢四兩　牛膝　五加皮　白术各二兩　川烏炮　枳實麩炒　丹參各一兩
　　右為細末，煉蜜丸如桐子大，溫酒下二十丸，空心、日午、晡後各進一服，有娠住服。
　　辨證詩括
　　紫色紅傷寒，青驚白色疳，黑時因中惡、黃色困脾端。觀兒颜色及男左女右手二指節文，如經過三節上者，難治。自下而上看。
　　全嬰紫圓，治小兒變蒸，發熱不解，并挾傷寒，溫壯後熱不歇，腹中有痰癖，哺乳不進，乳則吐哯食癇，先寒後熱，此方無所不治，雖下不虛人。
　　代赭石　赤石脂各一兩　大杏仁五十粒，去皮尖　巴豆三＋粒，去殼，用厚紙槌#5 去油
　　或加青蒙石一錢重，另為末入和
　　右二味為末，別研巴、杏為膏，相和更搗一二千杵，當自相得，若硬，入煉熟蜜少許，同杵，收密器中。若生纔三十日兒，服止如麻子大一粒，與少乳汁令下，食頃又與，坐乳勿令多，至日中當小下則熱除。若未全除，明日更與一粒。如百日兒，圓如小豆一粒，以此準定加减。
　　蓋小兒初生，骨骼未成，筋骨未就，臟腑未充，精神未全，氣血虛浮，肌膚軟脆，資乳以養，積漸增長，故有變蒸之候。三十二日為一變，變者變其形容，再變為一蒸，蒸者蒸長肌肉。十變而五小蒸，又四大蒸，積五百七十六日，大小蒸俱畢，乃得成人。故當變蒸之時，輕者體熱而微驚，耳冷尻冷，上唇頭有白泡起，如魚目珠子，微汗時出。其重者，體壯熱而脉亂，或汗或不汗，不欲乳食，食輒吐哯，目白微赤，黑睛微白，變蒸畢則目明矣。此乃氣血周流，肌膚充溢所致，謹無他治，但少與紫圓微下，其熱即退。若二次下後，身有熱而耳熱、尻熱，乃為他病，宜別治焉。
　　保嬰桃紅散，亦可用水煮麵糊為丸，如龍眼大，臨用各依湯使磨化服。如用吞服，則丸如綠豆大，每服十五丸。
　　川烏　白附子各五錢，生用　大南星陳半夏各二錢，生用
　　右剉碎，以新汲井花水拌濕，瓦器中浸之，春五、夏三、秋七、冬十，日曬夜露，一日一換新水，日足曬乾為末，以好大粒朱砂五錢重，另研為細末，和如桃紅色為度治急驚風薄荷、燈心、金銀環同煎湯下，重則灸百會；慢驚用全竭、鉤藤同煎湯下，重灸百會；嘔瀉，薑葱煎湯下，或老米飲加酸醋一呷下；腹痛，淡薑湯下；咳嗽，桑白皮煎湯下；胎驚夜啼及覺腹中有蟲，用苦練根皮煎湯，露一宿下；傷風咳嗽，薑蔥煎湯下；瘧亦薑葱湯下，後用薑湯調末子服，尤佳。
　　保命丹，治小兒急慢驚風，痰涎壅盛，牙關緊急，角弓反張，睡中驚跳，哭泣叫噉，偏搐斜目，面青臉赤，兩眼直視，手足搐搦，天吊客件，搖頭上竄，一切風痰并皆治之。
　　大個無油南星二兩，煨　朋砂净，六錢　白僵蠶二兩，薑汁浸炒　茯神去皮尖，六錢　蟬退去頭足翅净，一兩　白礬一兩，火枯　天龍四條，酒煮，即娛蚣也　麝香一錢　全蝎去尾毒净，用二兩，糯米炒黃為度，去米　遠志去骨用净肉，一兩，甘草一節同煮過，去草　大粒朱砂五錢，另研為衣　猪牙皂角二兩，打碎，煎濃汁
　　右先將南星煨，以皂角汁淬十數次，餘皂汁留煮米糊，以前藥俱為末，丸如龍眼大，以朱砂為衣，陰乾，每用一丸，以薄荷、燈草、金銀環子同煎，湯浸磨化，臨時於火上頓溫與服。
　　保童丹，治小兒急慢驚風，痰涎咳嗽，喘滿，不進乳食，蟲疳，積熱膨脹等證。
　　陳枳殼五對，大者去根，用巴豆七粒，去殼入內，以綫十字縛定，好醋反覆煮軟，去巴切片，焙乾，餘醋留煮糊　三棱　莪术煨，各五錢　金箔十個　朱砂二錢，另研
　　右為末，以前醋煮麵糊為丸，綠豆大，朱砂為衣。未及周歲一丸，周歲已上三丸，三歲已下五丸，已上七丸，用薄荷、燈心、金銀環同煎湯下，不能吞，磨化與服。
　　急救仙方卷之三竟
　　#1肢：原作 『技』，據文義改。
　　#2搏：原作『慱』，據文義改。
　　#3生：疑當作『性』。
　　#4搏：原作『博』，據文義改。
　　#5槌：原作 『追』，據文義改。
　　急救仙方卷之四
　　濟陰品
　　序論醫經云：香附子，婦人仙藥，常用導血調氣，佐以烏藥，使陽不至強，陰不至弱。自女子而至婦人，由有生以來，雖日禀賦，衆陰所集，以血為主，得病之因，其源皆未有不先因氣所觸作，然後血氣相搏#1，結成大病。蓋以血本屬陰，性柔軟閏，易於成病，感熱即血溢，冒寒即血凝；勞傷之過，血失常經，喜怒不常，血結氣聚；憂思不伸，血不歸絡。又巢氏云：血得凉而生，醫治之問，輕重失審，冷熱有差，未免轉成他疾，而有傷生之危，可不慎哉。今此前後用方，性味溫平，乃出神仙之旨要，不凉不僣，順榮衛之疏通，胎前產後無不備矣。若老若少，皆獲全生。切恐用方之士疑此藥品之不精良，妄意淺近而輕忽之，卻不知此方為女人養生去疾之寶，可不依而行之，諸方逐一故具于後。 
　　異香四神散又名四神湯，專調理婦人室女血氣不調，及胎前產後諸疾皆主之。蓋女人以氣血為主，殊不知因氣先不調，然後血脈不順，即生諸證，此方大有奧理。
　　香附子去毛炒，半斤　烏藥炒，四兩　甘草炙，一兩
　　右□咀，每服五錢重，水一盞，生薑三片，棗一個，煎至七分，去滓，空心溫服。或用葱白三寸同煎。如治諸證，依後加减用之，立見功效。
　　婦人氣血不順，心胸痞滿，加紫蘇葉同煎。驚憂悶氣，喜怒傷神，心滿腹疼，面目虛浮，及一切氣疾，并加石菖蒲同煎。血脈不調，血膈番胃，嘔吐飲食，以老薑一塊，燒令黑，切作五片，入鹽少許同煎。脾胃感冷，亦依前用。血積、血暈悶、血癥、血刺痛，煎熟入好醋一呷服。經血行時被風雨，或驚憂相并，經候不時，名曰搐脉，腹痛緊脹，腰腿疼痛，每服加炒茴香一撮同煎。血氣不順，喘滿氣急，面目浮腫，加生薑、紫蘇葉同煎。唾血，咯紅痰，喉中腥氣，加黃桑葉三四皮，花桑尤佳。血澀氣秘，大便結滯不通，宜加枳殼數片，或去白青皮亦可。凡血臟虛冷，血澀腹痛，血海久冷，血崩，赤白帶下，小便頻數，又血脈妄行，滲入大腸，有似腸風并入，炒吴茱萸末一匕同煎，易名溫經湯。經絡感熱經水沸溢，血脈妄行，病曰熱崩，加生地黃。凡敗血攻沖脾胃，血噎氣血，若咳逆，加生薑三片、柿蒂五個。血氣昏悶，心腹刺痛，加良薑、赤芍藥，以水酒各半盞同煎。胎脈傷食，胸膈悶不快，噎氣食臭，心腹緊滿，更加南木香，或宿砂仁煎。懷胎臨月，近上逼心，名日子懸，依舊用薑片、紫蘇同煎。產後諸疾，不明血脈去留，不辨虛實冷熱，且宜此藥通順血氣，不致差誤，然後隨證調理。產後寒氣入腹硬緊，臍下刺痛，名日寒疝，加炒昊茱萸煎。產後，因產中用力太過，子宮脫下，俗名□病，先用此順氣安腸，兼以樗樹根或枝梗，同葱白，以花椒煎湯熏洗，子腸自定，及平居女人患此，亦然。
　　烏犀圓，調治血脈，治風補虛，及血海一切疾證，應血風、血冷、血滯、血氣，悉宜服之。
　　馬鳴肝即晚蠶砂，五月收者良，揀冷，炒至煙起用，半斤　大草烏二兩重，入灰火內逼裂，取出以布袋打去皮尖
　　右二味為細末，酸醋煮作糊為丸，如梧桐子大，每服三十丸。常服以淡醋湯、溫酒隨下。如別有證候依後湯使。凡血氣不順，月水不調，或過期不來，或月內再至，淡醋湯溫酒吞下。凡血弱陰虛，經水枯竭，數月不得，痿黃瘦瘁，腰腹疼痛，厭厭不已，及腳膝攣急，并以黑豆炒，浸酒吞下，久服血閏自通。凡經脈凝滯，久久不行，腰重疼痛，數月不利，以土牛膝根浸酒吞下，脈復即行。凡婦人年未五十，住脈太早，腰脊重疼，腿足麻痹，目多昏暗，常用茶清或酒任下。凡血氣逆上，血上沖肺，喉間作腥，或咯血唾血，以葱白或花桑葉煎湯吞下。凡感踏風冷，血氣□痛，時復昏懵，以鐵秤槌燒紅淬酒下，或伏龍肝搗碎細炒浸酒下。凡經脈妄行不止，漸或成崩，或赤白帶下，兼生黃水，名曰漏下，并艾醋湯吞下，或炒黑豆浸酒，或以綿子燒灰調酒下，或北艾、地榆、柏葉煎湯吞下，兼以《局方》艾醋湯相間來進。治血氣攻脾，心胸懵雜，此名血懵，以豬嘔血入麻油少許，同煎酒浸送下。治血風筋豚攣急，腳腫疼痛，腳多轉筋，以木瓜湯下，或當歸木瓜牛膝浸酒下，或炒黑豆同羌活浸酒下，兼以紅蓼莖葉細切，煎湯熏洗。治血瀝腰腫痛，膝重，此皆血脈凝滯於足太陽經，可先嚼茴香一撮，溫酒吞下，或炒黑豆浸酒吞下，尤佳。血風攻注，手足偏重，頑麻酸疼，炒生薑酒下。血虛，血風上攻，齒牙浮腫，及血風頭疼，偏正頭風，耳內嗚響，耳聾重聽，遍身生瘡，頑麻燥癢，以上并用荆芥穗葉或生葱茶服，食前後并宜服之。肝虛生風，眼多冷泪，多饒昏睛，木澤煎湯吞下，或煎黑豆湯下，不拘時候。風寒觸血，遂成血癥瘕，咳嗽喘急，桑白皮煎湯下。大便下血，側柏地榆煎湯吞下。
　　蒲黃黑神散，調理室女婦人風虛勞冷，一切血氣之疾，及胎前產後血滯血暈，惡露不快，敗血為疾，并皆服之。凡生產之後，首先進烏金散，壓血暈，逐惡血，第二日即便常進此藥，逐敗血，安新血，自然百病不生。此方常用，百發百中，悉得效驗。若將調理女人諸疾，用煉蜜為劑，每一兩三錢重，分作十丸，或用酒煮麺糊為丸，如梧桐子大，每服三五十丸，隨證用湯使，各以其病立名稱之，名益陰丹，又名通真丸，又名勝金丹，又名金釵煎，又名保生丸，又名四順理中丸。
　　黑豆一升，炒熟，去皮　香附子末，四雨　乾薑炮　生乾地黃各一兩
　　右為末，每服二錢，食前溫酒調下。或以酒煮麺糊為丸，如梧桐子大，每服三十丸，溫酒米湯任下。新產敗血不散，兒枕堤硬疼痛者，童子小便下。臨產胎死腹中，或死胎不下，以黑豆一合，醋煮豆熟為度，調藥七分盞，服暖，其胎即自下。臨產之時，胞衣不下，以童子小便同煎，酒調下。產後惡露不快，血暈冲心，眼昏黑悶暈；口禁不省人事，并用溫酒調下；若稍重，可用秤錘淬酒服。前項黑神散，以煉蜜和劑為丸，如梧桐子大，名四順理中丸。新產五臘，暴露羸弱，少氣，體常自汗，以米飲吞下三十丸，空心服之。若以煉蜜為丸，如彈子大，冶胎前，名保生丸，理婦人初受胎時，胎氣不安，多臥少起，不進飲食，名日惡阻，每服一丸，細嚼，以苧根糯米煎飲送下，或以秦芄糯煎飲亦好。又漏胎下血不止，或下黃赤汁，腰腹痛重，以溫酒嚥下．兼以膠艾湯法，艾湯、六物湯、安胎飲。又有初結胎氣盛，煩壅，嘔逆痰涎，不喜飲食，過腹膨脹，以淡竹刮青，同橘皮煎湯送下，兼以茯苓半夏湯，或二陳湯下。若因房勞，動胎下血，名曰傷胎，溫酒下。若妊娠數經墜胎，多至半產漏下，用溫酒服，氣顺攝血，自然胎自安固。若妊娠日月不足，而一向似欲產者，以真知母煎湯下。若妊娠胎上逼心，胎不近下，煎川芎湯下。若妊娠至七八月，常服養胎益血，安和子臟，仍令易產，以枳殼糯米煎湯下、但糯米飲下亦得。若產後用，名勝金丹，治產後一切諸疾，并以溫酒或米飲下。若補理血虛、血勞、血氣、血風等病，名益陰丹，以溫酒米湯下。若女人血冷，面白脫色，青筋迸露，以酒服良驗。若調理經候，溢養少女，名金釵煎，凡是經候不調，月水湛濁，腹常刺痛，及室女血弱陰虛，經脈不勻，并依前酒飲送下。又一等少女，經脈已行一二次，復至一二年又不行，或有四季一行，或有三五個月復至，此本血脈柔弱未充，故行脈斷續，宜以此藥調氣潤血，血旺自通，不必攻之，不爾成血癥積塊，變成血劫勞氣，傳為骨蒸勞瘵，兼《百一方》沈香勝金丹、滋血湯佐之。若婦人時行雜病，用大聖通真丸。治諸中風口禁，角弓反張，手足嚲曳，并以羌活同黑豆炒，酒下，兼以小續命湯、烏荆丸之類。又婦人漏下五色，及治血少氣寒，面色青白及產後百日內，常服能除宿血，生養新血，兼益氣補虛，調和衝任，不生諸疾，皆以溫酒米飲下。
　　前蒲黃黑神散，其中萬品佐助，溫和看不上眼，而自有妙理，與大局方法不同，臨產對證，且如妊娠一節，至精纔媾，一氣方凝。經云：秘法潮養胞源，稍著寒溫即致損墜，故經云舉寒為痛，傷熱而驚，峻僭湯劑，勿可妄用。怒傷胎氣，及其生產之後，百節開張，去血過多，津液燥少，陰陽俱虛，臟腑怯弱，偶有疾傷，即成危殆，故經云犯時微若秋毫，感病重於嵩嶽，故凍冷之劑、剛燥之藥，尤戒輕用，轉生他病。若委有冒風感熱之疾，亦是和解，隨證調理。縱有虛寒極冷之候，亦宜用性溫平和之藥救療，漸次加進大溫藥調治，切戒粗疏。若依此說，則產後胎前百無一失，不可取目前之急，亂投湯劑，反致其禍，罪福非輕，切須記之。
　　大當歸湯，治臨產腹雖趁痛，生理未順，破水已行，血道凝滯，經一二日，皆因驚動稍早，與催生藥急，以致如此，且須順調產母，多進此藥，自然安泰。　　
　　川當歸　地黃　川芎　白茯苓　甘草　赤芍藥　熟枳殼各半兩　桂心二錢半
　　右每服三錢，水一盞，煎七分，入滴乳香末一字，煎一沸，溫服不拘時候。或兒身已下，而胎衣未即來，且須斷帶，以物擊之，進黑神散，及奪命丹并此藥。如兒已下，腹尚滿，仍服小黑神散，打醋炭調和胃氣，無令粥食缺少，如能飲者，少與酒亦加#2，不可過多，乳香湯亦可。
　　托珠丹，治催生，要認得是正產時，腰腹墜痛，不可勝任，方可進此。但要進得一兩丸，產理自然順快無憂疑。然亦須不曾輕進此藥，則功效可必矣。
　　車前子四兩，淘洗略炒，碾羅為末　兔絲子淘洗酒蒸，焙碾為末，四兩
　　右二味，擇逐月上七日晴明良吉，用鴉酸，俗名婆婆酸草，搗自然汁少許，添酸醋，炒麵糊為丸，雞頭子大，用辰砂為衣，陰乾。每服半丸或一丸，用老鴉酸葉搗自然汁磨化，添入百沸醋湯調服。
　　乳香湯，通明滴乳不問多少，為末，如覺腰腹痛，急且先用此，每服一匕，或半盞沸湯點服。偶遲滯，則是坐草早，致令有不順，亦宜服之。能酒人，以酒調服亦可。取其通經絡，去滯定痛止疼，於產母甚有益。然亦不可過多，恐傷兒骨力也。
　　治難產第一方，金箔三片，兔毫筆頭三個，燒灰。
　　右為末，用黃蠟為丸，如梧桐子大。此料為一服，丸酒下。如又經日不生，用雲母粉半兩，澄過，研細，取一團如雞子大，臨時以無灰酒下。此方已活三五千人矣。
　　神應散，療橫生逆生，甚者每服即分娩。
　　百草霜研　白芷等分
　　右為末，每服二錢，童便、好醋各一茶腳許調，更以沸湯浸起服。
　　治死胎不出，朴硝二錢，為末，童便調下。
　　又死胎不下，其證指甲青，舌青，脹悶甚者，口如屎臭。先以平胃散一貼，作二服，每服水酒各一盞，同煎至一盞，即投朴硝末，再煎三五沸，傾出，候微溫服盡，其胎即化為血水而下。
　　探胎湯，治驗婦人三個月經不行，以此認之是否妊娠。
　　川芎為末
　　右用艾湯，空心調服，覺微動則是胎。若臍下動及不動，此皆血癥也，可用行血藥治之，宜早。
　　萬方散
　　蒼术米泔浸，剉炒　陳皮去白炒　青皮去白剉炒　軍薑剉炒　良薑剉炒　粉草炒，已上各半斤　砂仁去膜炒　草果剉炒，各六兩　益智炒　丁皮不見火，各五兩　香附子洗炒　杜烏藥炒　紫蘇炒　厚朴去粗皮，薑製炒，已上各一斤　大腹皮四兩，净洗，剉，薑汁炒　桂枝不見火
　　右每服水一盞半，生薑五片，同煎七分，去滓空心服，要溫。切忌生冷毒物。
　　腹疼，加小茴香一撮。四肢浮腫，加陳蘿卜子炒入。冷氣，加吴茱萸炒入。腰腳疼，加川牛膝酒洗，不見火，木瓜剉。頭疼風證者，加防風去蘆，北細辛去葉，或加川烏湯炮去皮尖，生用，焙，薑汁煎。四肢骨節痛，加小茴香炒。感風惡寒者，加葱白煎。潮熱，加葱白，熱退則止。心氣不通，喘急，加麥門冬去心，每三粒，或加燈心三寸。作渴，加烏梅每半個，或加粉葛。咳嗽，加桑白皮，向東取去粗皮，剉，蜜炒，乾再入蜜炒。傷肺者，加北五味子，或桑葉一皮，向東取。五心煩熱，小便赤，加車前草、茆根、蔗，或燈心。經脈來不已，加燒棕灰存性。泄瀉，加炒糯米一撮，或肉豆蔻。催生，用苧根三莖。經脈敗，正膠艾湯。經脈不勻，加北艾葉，浸洗炒乾，用醋。
　　真料濟陰丹，治胎前產後百疾。
　　淨香附子八兩，二兩□咀，好醋浸二兩，無灰酒浸二兩，鹽湯浸二兩，用二三歲童便浸一日夕，長流水洗。如無童便，用薑汁、艾煎汁浸亦可。已上共炒乾，以：
　　烏藥　當歸　澤蘭　赤芍　百草霜　陳皮　川芎　五靈脂　熟蒼术半兩
　　右件共十一味，為末，醋煮麵糊為丸，每服三十丸。諸疾各湯使。無孕加三棱、莪木、白芷各一兩，桂半兩，四味為末，醋糊丸服。產後加百草霜，或添益母草，蜜浸，炒乾為末，入前藥內用。
　　急教仙方卷之四竟
　　#1搏：原作『愽』，據文義改。
　　#2加：疑當作『佳』。
　　急救仙方卷之五
　　濟陰品
　　四十一證歌括用藥
　　調經
　　婦人經血有七七，七七通行病難識，非寒非熱及頭疼，次第調經不須失。
　　正胃湯
　　半夏一兩　川芎四錢　旋覆花四錢　陳皮三錢　丁香一錢　白茯苓半錢
　　右用薑煎空心服。
　　平胃湯
　　人參　草果　白术　宿砂　白茯苓　紅棗肉煨過，焙乾
　　右為末，空心白湯調下。
　　漏胎腹痛
　　漏胎下血不須醫，乾煞孩兒悔莫追，方內有湯名縮住，皆因妊母受災危。
　　凡婦人三兩月或五七月，時下血塊，多不治，曰漏胎。
　　縮住湯
　　宿砂仁一兩　益智仁半兩
　　右為末，每服三錢，空心白湯下。
　　安胎飲
　　香附子一兩，去毛炒
　　右為末，白湯下。
　　手足疼痛
　　百節酸疼時復痛，皆因勞役損精神，梅煎散子加添味，溫酒時須活絡靈。
　　凡婦人四肢痛，皆因先前坐草時及經絡勞役，受風入體。
　　梅煎散
　　當歸　北柴胡　黃耆各半兩　鱉甲　天仙藤　甘草各一兩
　　右為末，熟酒調下。
　　活絡丸
　　川烏　草烏各半兩　赤小豆　地龍各一兩　大蒜一個，煨
　　右為末，酒煮糊丸，熟酒下。
　　腰腳痛
　　水觸經時經不行，因而腳痛致腰疼，但用流經調血藥，治療遲時別病生。
　　凡婦人腳疼腰痛，皆因氣血凝滯，多因經行之際，水濕所觸住而不行，流入腳經，故成疾，甚不轉側，日夜呻吟不止，或有發熱。
　　流經散
　　當歸　肉桂　川芎　威靈仙　黑牽牛各三錢　烏豆　烏藥　地黃各半錢　京芍藥四錢　牡丹皮二錢
　　右□咀，半酒半水煎服。
　　頭疼
　　太陽頭疼血虛風，漸漸疼加兩眼中，先須補取陽經候，須用甦風最有功。
　　一字散
　　南星生　全蝎三個　川芎　白芷　荊芥穗各二錢
　　右為末，茶調下。
　　頭暈
　　肝臟虛時眼暈花，心中欲吐是痰邪，早上起來痰暈轉，須知臟腑受寒邪。
　　凡婦人頭暈眼花，不得起止，心中欲吐，是肝虛受痰飲所致，宜補肝行風化痰。
　　婁金丸
　　茴香　香附子各半錢　草烏一個　半夏曲一兩　白茯苓　細辛各半兩
　　右酒麺糊為丸，每服二十丸，食後酒下，仍以三五七散補之。
　　腹常痛
　　經年積血在關元，日夜呻呤不得眠，青皮烏藥薑香附，莪术三棱方得痊。
　　凡婦人腹中常痛，上下不足，經年積血也。
　　立效散
　　青皮　陳皮　烏藥　乾薑　香附子　莪术　三棱
　　右用醋煮，焙乾為末，空心陳皮湯下。
　　消痛丸
　　乾漆　三棱各半兩　良薑一兩　斑猫三個，炒
　　右醋一升煮乾，焙為末，醋糊丸，每服三十丸，醋湯下，薑湯亦可。
　　又方，三棱　莪术　青皮　麥芽　半夏各四兩
　　右醋六升煮，乾焙為末，醋糊丸，每服二十丸，醋湯或薑湯下。
　　脅下刺痛
　　兩旁脅痛氣不通，或時沖下氣連胸，烏沉香附玄胡索，七氣湯中加减功。
　　凡婦人兩脅痛，小腹疼至胸背，乃氣不順也。
　　加减七氣湯
　　人參　桂各三錢　甘草　玄胡索　香附子　沉香各二錢　烏藥五錢　半夏四錢
　　右用薑煎，不拘時煎服。
　　小腸滿痛
　　血在三焦滿腹間，或時淋瀝小便難，萬靈散子通神用，熱酒調加三兩餐。
　　凡婦人小腹痛，是血也、熱也、氣也，注於三焦之內，流於膀胱之中，小便淋也，或大小產後，是遺經敗血所致。
　　萬靈散
　　桂半兩　當歸一兩　莪术半兩　木香三錢　地黃六錢
　　右為末，熱酒調下。又以小建中湯補之。小便淋瀝，八正散、《本事方》桃仁煎。
　　手足心熱
　　經血行時受其濕，致令心中熱來侵，白术柴胡滋血後，手足煩熱自然清。
　　凡婦人經行時，手足受水，觸血風所致，手足心時時有煩熱，先服磁石湯加柴胡。
　　磁石湯
　　芍藥　地黃各二錢　白术　甘草　地骨皮各三錢　北柴胡五錢
　　右□咀，水煎空心服。
　　往來寒熱
　　陰陽相勝致傷寒，或是胎前雜病得，但服柴胡加减湯，一似燒湯去潑雪。
　　凡婦人寒熱往來，此陰陽相勝，陰勝則寒，陽勝則熱，所受如是，受胎雜病，但服柴胡散。
　　柴胡散
　　北柴胡　黃苓　甘草各三錢　荊芥　桂各三錢　地骨皮一錢
　　右□咀，水煎，仍服小柴胡湯三五貼。
　　虛熱
　　虛熱來時日夜般，兩手脈來微細看，逍遙散內加香附，竹葉煎時始得安。
　　凡婦人體熱脈微，乃虛熱，此妄血太過。
　　逍遙散
　　內加地骨皮、甘草各三錢、北柴胡五錢、黃苓、川芎各三錢。
　　右□咀，用水煎，空心服。
　　背心疼痛
　　心生血者資脾養，或因怒炁在於心，就使背心相對痛，烏頭妙劑最為靈。
　　凡婦人心能生血，脾能養血，或因怒氣沖犯於心，致使氣血相搏在於胸膈，故背心相對痛，烏頭丸主之。
　　烏頭丸
　　川烏一個　川椒一兩，焙　桂一兩　赤石脂半兩，煅　附子一個，炮　狼毒半兩　良薑半兩
　　右為末，蜜丸，每服十丸，空心溫酒米湯下。
　　腹內脹痛
　　腹脹因綠氣血虛，因而食積損於脾，硇砂丸子頻頻服，不得消時蠱有餘。
　　凡婦人心生脹，或腹內脹，虛劣血氣，因食生冷傷於脾，或月候不行，血注於脾，致使然也。若不甦脾順氣，終成蠱疾，難治。
　　硇砂丸
　　硇砂三兩，別研　三棱　青皮　川椒　乾漆各三錢　厚朴二錢
　　右為末，醋糊為丸，每服三十丸，薑湯下。
　　四肢腫毒
　　四肢腫毒便如水，庸醫不識用藥餌，米飲調下當歸丸，自然經脈化為水。
　　凡婦人四肢腫痛，乃經血不得流遍四肢，或腫而痛，此因水濕所傷，觸經而然。
　　當歸丸
　　當歸半兩　桂三錢　葶藶二錢　人參一錢　大黃三錢　赤芍藥二錢　白茯苓半錢　甘遂半錢
　　右用蜜丸彈子大，米飲化下。
　　皮肉如針刺
　　皮肉之中似針刺，或時自吐嘔頻頻，此是月經傷冷得，血痛元來自有因。
　　凡婦人肌肉如針刺，或時吐嘔者，因月經傷冷，血痛但補，胃熱方用止痛，先服加乾散，次服立效散方見前腹痛內。
　　加乾散
　　沒藥　當歸　北芍藥各三錢　桂二錢　麝香一分　川烏三錢　茴香三錢
　　右為末，酒調下。
　　月候不乾
　　月經太過不乾時，乃是氣虛之所為，內補丸中加使用，鹿茸附子補三虛。
　　歸茸丸
　　當歸一兩　牡丹皮　鹿茸各三錢　附子一個　地黃三錢　人參三錢
　　右為末，糊丸，阿膠湯下。
　　自痢下血
　　下痢之病有兩般，赤是熱證白是寒，腹痛時時頻下痢，八寶湯中服立安。
　　凡婦人下痢赤白，腹痛，皆因受寒熱之邪，積於臟腑，故有此證，當先去熱，然後調脾胃。
　　八寶湯
　　當歸一兩　大黃半兩　枳殼　赤芍藥　木香各三錢
　　右水煎服。
　　調胃養中湯
　　人參　白术　陳皮　豆蔻各三錢　訶子一個　白茯苓三錢
　　右為末，米飲調下。
　　喘嗽
　　皆因肺藏受風寒，咳嗽痰涎喘不安，但要安胎調胃氣，紫蘇湯點伏龍湯。
　　凡婦人肺臟感寒邪而成嗽，漸次傳脾，吐痰涎也；治療之遲，成血塊、血勞也。經喘不通，失音也。
　　伏龍湯
　　杏仁七個　訶子五個　陳皮　枳殼各三錢　阿膠七片　麻黃二錢　青黛一錢
　　右為末，蘇湯調，食後再用調經散見《三因方》。
　　產後血不乾
　　產後因何血不乾，皆因傷損子宮寒，日久漸加形體瘦，卻成帶下不能安。
　　凡婦人產後血不乾，或一月之後，其血黃如灰汁者，日久成帶。
　　玉神散
　　毛頭紙十張，燒灰　楮皮紙一大張，燒灰　荊芥穗一握　半夏半錢
　　右用水酒同煎，若有咳嗽，金沸草散薑棗煎服。
　　小便赤澀
　　臍中有撮小便攻，或在產前產後中，葵子丸中三五服，葱熨臍中立便通。
　　凡婦人小便赤澀，腹中有熱，如小便澀赤，兩津液血出多，所以小便不尋常也。
　　葵子散
　　木通半兩　當歸三錢　葵子二錢　通草一兩　栀子三個
　　右用水煎，產後葱熨臍中，小便即通也。
　　大便閉結
　　肺臟虛熱大便結，此乃脾虛臟中竭，薄荷湯點三四服，自然通利熱須撤。
　　凡婦人大便結，肺臟受熱風，血虛也。
　　三黃散
　　防風半兩　枳殼半兩　大黃二兩
　　右為末，薄荷湯下。
　　空腸丸
　　麻仁　厚朴　枳殼　大黃　杏仁　川烏各等分
　　右為末，煉蜜#1丸，米飲下。
　　牙疼腫痛
　　牙疼腫痛是脾虛，兩脥腫時風熱俱，赴筵散子頻頻漱，續使補肝湯即除。
　　凡婦人牙疼脥腫，脾虛血弱，氣不升降，受暴風熱，但以祛風赴筵散灌漱。
　　赴筵散
　　細辛　蓽□　附子皮　川烏皮
　　右煎湯噙漱，口滿吐之。
　　補肝湯
　　肉豆蔻生　陳皮半兩　白术半兩　荊芥三錢　旋覆花三錢　良薑　茯苓三錢
　　右為末，米湯調下。
　　腸風
　　大便之後血相隨，名曰腸風氣有餘，荊芥川烏為丸子，黃耆酒下便令除。
　　凡婦人此證，因房太過，血不足氣有餘，致有肛門澀痛。
　　宣腸丸
　　川烏生　荊芥穗一兩　枳殼一兩
　　右用米糊丸，黃耆酒下。
　　吐血上行
　　經血行時反上行，肺經有病熱沖然，但要順經調肺氣，紅花散子善能痊。
　　凡婦人吐血有三：一經不行反上行，便傷氣也；二傷沖；三肺經受熱，隨上沖，故便吐血。
　　調脾散
　　三棱　莪术各兩　麥芽半兩　胡椒二錢　宿砂三錢　川芎二錢　茴香二錢　甘草三錢　青皮三錢　陳皮三錢
　　右為末，米飲調下。
　　通經丸
　　當歸，一錢半　桂不見火　青皮去白　大黃炮　乾漆炒令烟盡　乾薑炮　川烏炮　桃仁炒去皮　莪术炒　川椒各錢
　　右十味，每味各同椒微炒，放地上出汗，為末，一半用醋熬成膏，後入一半，更入雞子清同為丸。陰乾，醋湯下三十丸。
　　胎前腹痛
　　胎氣有餘腫腳經，三陰受濕未能分，治療先須調去濕，方可安胎治腳經。
　　凡婦人孕七八月腳腫，此胎氣流於三陰腳經，至將月時，經血大過，氣隨血散，先為去濕，次與分氣飲。
　　分氣飲
　　陳皮　甘草　赤伏苓各三錢　蒼术　木瓜　白术各五錢
　　右以薑棗煎服。
　　筋掣發播
　　風入肝經發為搐，虛之太極又攣拳，參附湯中加减服，要行氣脈自然痊。
　　凡婦人氣虛太極，肝經受風，肝主筋，受風則搐急不舒，先散風。
　　參附湯
　　人參　附子生　甘草　細辛　白术　乾薑各二錢
　　右為末，熱酒調服。
　　遍身黃
　　面目遍身似橘黃，其人經脈不尋常，皆因房事中其血，若不醫之定不祥。
　　凡婦人遍身黃疸，名經水不調，房事觸犯。
　　寸金散
　　黃臘五錢　白礬五錢　陳皮三錢
　　右以黃蠟丸，滋血湯、調經湯吞下《大全方》上。
　　語音不出
　　或時嗽後語音咽，脫着傷風是亦然，但用鹽湯乾與嚼，血勞之病斷琴弦。
　　凡婦人氣虛，肺感風邪而失音，有因嗽絕，宜用腳經丸，鹽煨薑過一宿，早晨服之。久失音者，尤宜助桂湯。
　　助桂湯
　　好真蘇子二兩　杏仁三＋枚　訶子三枚　百藥煎二兩
　　右用熱酒調下。
　　塞噎
　　氣不調和上膈寒，致令塞噎吐痰涎，丁香柿蒂枇杷葉，自然塞去得安痊。
　　凡婦人氣不順，上膈受寒，致塞噎不住，傷風者有此。
　　丁香散
　　丁香　柿蒂　枇杷葉　陳皮各等分
　　右為末，細嚼服。
　　形容瘦瘁
　　氣不充時血不榮，肌肉不長瘦其身，谷靈丸子服兩月，頰紅肥大長精神。
　　凡婦人血弱血虛，肌肉不長，血海虛竭，大要調血氣。
　　谷靈丸
　　黃芪　人參　牛膝　當歸各一兩　附子一枚　地黃半兩　杜仲　蒼术　白术　桂　枸杞各三錢　茯苓五錢
　　右以酒糊丸，人參湯下。
　　數月懷胎經行如故
　　懷胎數月不能分，飲食無妨經又行，蘇合香丸化水下，鬼胎客忤不能迍。
　　凡婦人懷胎三四月，飲食無妨，月經如常，此鬼忤怪氣在於臟腑，是以滿腹，宜服蘇合香丸，井花水早晨服。
　　玉戶生瘡
　　玉戶生瘡時痛癢，皆因房色損其元，黃葱水洗兩三次，杏仁燒灰油調痊。
　　凡婦人玉戶生瘡，皆因月事受風，房事太過致生瘡，名陰蝕。宜黃葱煎水洗，次用：
　　杏仁散
　　杏仁一兩
　　右燒灰，清油調塗。
　　身痛
　　右邊身痛為血逆，左邊身痛氣所煎，思慮風寒於兩及，此痛元來通一邊。
　　凡婦人身痛，右是血，左是氣，皆因受風濕，思慮交會，氣血不調，是氣勻氣湯，是血勻血湯。
　　勻血湯#2
　　茴香　厚朴　乳香　桂　甘草　黑牽牛　地黃　羌活
　　右等分，木香湯下。
　　勻血湯
　　當歸　細辛　白芷　沒藥　澤蘭　甘草　天仙藤
　　右等分，為末，熱酒調下。
　　寒戰
　　身戰慄慄似鬼魔，血寒之證實無他，但信子規靈有驗，熱酒調和不用多。
　　凡婦人戰慄者，血寒也，皆因傷風冷，氣血弱，所以戰栗也。
　　子規丸
　　荊芥　牡丹皮　桂　白芍藥
　　右為末，熱酒調下。
　　心酸
　　酸心病是脾宿寒，胃中痰積致心酸，陳皮麥蘗能除積，蒼术茱萸病日安。
　　凡婦人有積飲痰證，在脾胃間，時時酸心或吐水。
　　茱萸丸
　　吴茱萸鹽湯洗　蒼术各一兩　陳皮去白　麥芽　桂　神麵各五錢
　　右水煮麵糊為丸，米飲下。
　　耳聾
　　末後三旬耳怎聾，皆因妄血受其風、巴戟丸中加附子，更添腦麝取全功。
　　凡婦人風虛上攻如此，但服巴戟丸加附子，溫酒下，更服黃耆湯、巴戟丸《局方》上載。
　　遍身麻痺
　　因虛受濕遍身麻，不知癢痛眼生花，氣血一時風毒感，五補祛風大有加。
　　凡婦人遍身麻痺，謂之不仁，皆因血風血虛受風濕所致。
　　五補丸
　　黃耆一兩　人參五錢　附子一枚　當歸三錢　白芍藥五錢
　　右煉蜜丸，祛風散下。
　　祛風散
　　生川烏　白术　白芷　甘草各三錢
　　右溫酒調，吞下五補丸。
　　秦桂丸增添別本得效
　　治婦人無子，昔知金州範羅言乞以此方，試令婦人服之四十九日，如無子請罰臣一家，以令天下何德易云。雖其言自誇，然實有異驗，臣妻年廿七無子，服此藥二十日便有孕，殘藥以與石門縣令妻，年三十四斷產，已十六年，服此便有娠，又將殘藥與太子中守文季妻，年四十無子，服此遂有娠，其效如神，不可具述，乃仙方也。
　　秦艽　桂心　杜仲　防風　厚朴各三分　附子生，一兩半　茯苓兩半　白薇　乾薑　沙參　牛膝　半夏各五錢　人參一兩　細辛一兩一分
　　右十四味，并生碾為末，煉蜜丸，如綠豆大。每服三十丸，空心米飲任下。未效，更加數丸，已覺有孕，便不可服。
　　急救仙方卷之五竟
　　#1蜜：原作『密』，據文義改。
　　#2勻血湯：此方《醫方類聚》引《仙傳濟陰方》 名『勻氣揚』 。
　　急救仙方卷之六
　　（理傷續斷方）
　　仙授理傷續斷秘方序
　　此方唐會昌間，有一頭陀結草庵于宜春之鍾村，貌甚古，年百四五十歲，買數畝墾畲種粟以自給。村垊有彭叟者，常常往來其廬，顏情甚稔，或助之耕。一日，彭之子升木伐條，誤墜于地，折頸挫肱，呻吟不絕。彭訴于道人，道人請視之，命買數品藥，親製以餌，俄而痛定，數日已如平時。始知道人能醫，求者益眾。道人亦厭之，乃取方授彭，使自製以應求者，且誓之以無苟取，毋輕售，毋傳非人。由是，言治損者宗彭氏，彭叟之初識道人三十許，今老矣，然風釆無異前時。問其姓名，日蘭道者；問其氏，日長安人也。始道人閉門不通人事，人亦少至。惟一鄧先生，每春暗#1秋爽，携稚過之，必載酒□從焉，道人懸#2一椰瓢壁間，鄧至則取瓢更酌。彭或遇之亦酌，二人皆談笑竟晷，醉則高歌，其詞曰：經世學，經世學成無用著；山中樂，山中樂土堪耕鑿，癭瓢有酒同君酌。醉臥草廬誰喚覺，松陰忽聽雙鳴鶴，起來日出穿林薄。彭□樸不知所言為何，惟熟聽其歌，亦得其腔。每歸對人歌之，人亦不省。居久，鄧先生不至，彭問道人，道人云：已仙去。彭卒不悟，後江西觀察使行部至袁州，聞彭所歌，異之，詰其詞，得道人姓氏，遂遣人同彭叟至其廬邀之至則行矣，惟瓢存焉。廉大以為恨，謂彭傳其治損諸方，因易其村曰鞏。道人有書數篇，所授者特其最後一卷云。
　　醫治整理補接次第口訣
　　一煎水洗，二相度損處，三拔伸，四或用力收入骨，五捺正，六用黑龍散通，七用風流散填瘡，八夾縛，九服藥，十再洗，十一再用黑龍散通，十二或再用風流散填瘡口，十三再夾縛，十四仍用前服藥治之。
　　凡腦骨傷碎，輕輕用手撙令平正。若皮不破，用黑龍散敷貼；若破，用風流散填瘡口，絹片包之，不可見風著水，恐成破傷風；若水與風入腦，成破傷風，則必發頭疼，不復可治；在髮內者，須剪去髮傅之。
　　凡腦骨傷碎，在頭骨上，則可治。在太陽穴，乃是命處，斷然不可治矣。
　　凡肩甲骨出，相度如何整，用椅當圈住脅，仍以軟衣被盛簟，使一人捉定，兩人拔伸，卻墜下手腕，又著曲著手腕，絹片縛之。
　　凡金井骨在脅之下，有損不可夾縛，只是捺平，令安貼平正，用黑龍散貼，絹片縛。兩脅骨亦如此。
　　凡跨骨從臀上出者，可用三兩人挺定腿拔伸，乃用腳□入。如跨骨從檔內出，不可整矣。
　　凡手骨出者，看如何出，若骨出向左，則向右邊拔入；骨向右出，則向左拔入。
　　凡手腳骨皆有兩脛，若一脛斷，則可治；兩脛俱斷，决不可治矣。凡手腳骨傷甚者，不可治。
　　凡傷損重者，大概要拔伸捺正，或取開捺正，然後傅貼、填塗、夾縛、拔伸，當相近本骨損處，不可別去一節骨上。
　　凡拔伸，且要相度左右骨如何出，有正拔伸者，有斜拔伸者。
　　凡認損處，只須揣摸骨頭平正不平正，便可見。
　　凡左右損處，只相度骨縫，子細拈捺忖度，便見大概。要骨頭歸舊，要撙捺皮相就入骨。
　　凡拔伸，或用一人，或用兩人、三人，看難易如何。
　　凡皮破骨出差殳#3，拔伸不入，撙捺相近，爭一二分，用快刀割些捺入骨，不須割肉，肉自爛碎了，可以入骨。骨入之後，用黑龍散貼瘡之四圍腫處，留瘡口，別用風流散填，所用刀最要快，剜刀、雕刀皆可。
　　凡捺正，要時時轉動使活。
　　凡骨碎斷，須要本處平正如何，大抵骨低是骨不曾損，左右看骨方是損處，要拔伸捺正，用藥貼、夾縛，要平正方是。
　　凡腫是血作，用熱藥水泡洗，卻用黑龍散傅貼。
　　凡傷重，必用藥水泡洗，然後塗藥。如傷輕，不必洗便塗藥。
　　凡夾縛，夏三兩日，冬五三日，解開，夾縛處用熱藥水泡，洗去舊藥，洗時切不可驚動損處，了仍用黑龍散傅夾縛。蓋傷重者方如此。
　　凡皮破，用風流散填，更塗。未破，用黑龍散貼，須用杉木及夾縛之。
　　凡拔伸捺正，要軟物如絹片之類奠之。
　　凡皮裹有碎骨，只用黑龍散傅貼，後來皮肉自爛，其碎骨必然自出來，然後方愈。
　　凡骨破打斷或筋斷有破處，用風流散填塗，卻用針錢縫合其皮，又四圍用黑龍散傅貼。
　　凡夾縛，用杉木皮數片周回緊夾縛，留開皆一縫，夾縛必三度，縛必要緊。
　　凡平處，骨碎皮不破，用藥貼，用密夾縛。大概看曲轉處、腳凹之類不可夾縛，恐後伸不得，止用黑龍散貼，帛片包縛，庶可曲轉屈伸。有數處如指骨斷，止用苧麻夾縛；腿上用苧麻繩夾縛，繩如綫繩許大。
　　凡貼藥，用版子一片，將皮紙或油紙，以水調黑龍散，攤勻在上，然後卷之，貼損處。
　　凡用杉皮，浸約如指大片，疏排令周匝，用小繩三度緊縛，三日一次，如前淋洗，換塗貼藥。
　　凡曲縛，如手腕、腳凹、手指之類，要轉動。用藥貼，將絹片包之後，時時運動。蓋曲則得伸，得伸則不得屈，或屈或伸，時時為之方可。
　　凡傷損，其初痹而不痛，應拔伸捺正，復用刀取開皮，皆不痛，三二日方痛。
　　凡損一月，尚可整理，久則不可。
　　凡損不可吃草藥，吃則所出骨，不能如舊。
　　凡跌損，腸肚中汙血，且服散血藥，如四物湯之類。
　　凡損，大小便不通，未可便服損藥，蓋損藥用酒必熱，且服四物湯，更看如何。又服大成湯加木通。如大小便尚未通，又加朴硝。待大小便通後，卻服損藥。
　　凡傷重者，未服損藥，先服氣藥，如勻氣散之類。
　　凡渾身無故損痛，是風損，當服風損藥，如排風湯之類。
　　凡服損藥，不可吃冷物，魚、牛肉極冷，尤不可吃。若吃牛肉，痛不可治。
　　凡損藥必熱，便生血氣，以接骨耳。
　　凡服藥，不拘在紅酒，無灰酒、生酒皆可。
　　凡藥三四月煉，不可多合，五月尤甚。存散藥隨時旋丸。
　　凡收藥丸子、末子，并用罐子收入厨子內，以火焙之。
　　凡損，用火炙則醫不得，服藥不效矣。
　　諸藥惟小紅丸、大活血丹最貴，蓋其間用乳香、沒藥，楓香可代乳香三之一。血碣難得，合大活血丹欠此亦可，若有更佳。
　　合藥斷不可無乳香、沒藥。若無沒藥，以番降真代。血碣無，亦用此代。
　　凡所用藥材，有外道者，有當土者。如當歸，土與川不同，丸子可用土當歸，土藥材，末子須用外道者。
　　凡傷重者，用此方煎湯洗之，然後傅藥。
　　生葱切斷，一本用生薑　荊芥剉　土當歸
　　右三味，煎湯溫熱淋洗。
　　黑龍散貼用，治跌撲傷損，筋骨碎斷，差爻出舊#4。先煎葱湯或藥汁淋洗，拔伸整擦，令骨相續平正，後卻用生薑汁或生地黃汁，和水調稀，卻將熟帛或皮紙，量損處大小，薄攤於上貼之。次以木皮，約如指大片，疏排令周匝，將小繩三度縛之，要緊，三日一次，再如前淋洗、換藥、貼裹。不可去夾，須護。毋令搖動，候骨生牢穩方去夾，則復如故。若被刀箭傷、蟲獸傷嚙成瘡穰爛#5；肌肉不生，跌磕腫痛，并用薑汁和水調貼，有破則留口，以風流散填塗。
　　川山甲六兩，炒黃或燒存性　丁香皮六兩　枇杷葉根去毛，入半兩，一雲山枇杷根　土當歸二兩　百草霜散血，入半兩
　　右焙碾為細末，薑汁水調，或研地黃汁調用。
　　大活血丹，治撲損傷折，骨碎筋傷，疼痛浮腫，腹有瘀血，灌注四肢，煩滿不安；癰疽發背，筋肉壞爛，諸般風疾，左癱右瘓，手足頑麻；婦人血風諸疾，產後敗血不行，流入四肢，頭面浮腫，血氣疼痛，渾身疼痹，經脈湛濁，風勞發動，百節酸疼，并宜服之。每服半丸，用無灰酒磨化，微煎三五沸，溫服，不拘時，不限多少，此藥將紗葛袋收，挂净處，經久不壞，可備急用。孕婦莫服。損在上食後服，在下空心服，傷重不拘，餘仿此。
　　天南星一斤，薑汁浸一宿，焙　芍藥一斤，赤白皆可　骨碎補一斤，焙，石上生者佳　黑豆一斤，酒煮焙乾　大栗#6 間一斤，老者去皮焙　川烏一斤，炮　自然銅半斤，火煅，酸醋淬存性，取半斤　血碣六兩，別研　細辛十兩，去苗葉，取十兩　白芷一斤　木鱉半斤，去殼，細切，到#7炒，取半斤　川牛膝一斤，去蘆，酒浸，焙，取一斤　沒藥四兩，別研，如無，降真香為末代　乳香半斤，別研，如無，以三陪楓香代　青桑炭十斤，青桑木取如臂大者，去皮葉，炭火煅令赤烟起，用酸醋殺為炭
　　右桑、栗、豆、補、星、藥，六味為末，和餘藥研為細末，用米醋煮糯糊拌入，日#8 搗千杵，方聚眾人急下手丸，下手稍緩則拆，陰乾半月，然後用火焙，或曬一 日，大丸重六文濕，中丸重三文濕，乾則以漆抹在手上，取兩三丸挪漆為衣，每服半丸。合此藥，勿令四眼見之，更忌雞犬婦人，見之則折矣。
　　小紅丸，治踒折傷損，皮破骨出，手足碎斷，筋肉壞爛，疼痛，甚至晝夜叫呼，百治不止，手足久損，筋骨差爻，舉動不得，損後傷風濕，支節攣縮，遂成偏廢，勞傷筋骨，肩背疼痛，四肢疲乏，動用無力。常服壯筋骨，治經絡，生氣血。每服三十丸，用生薑煎酒，或鹽湯吞下，不拘時候，孕婦莫服。
　　土當歸六兩，炲#9取　川烏六兩，煨　白楊皮六兩，焙　肉桂四兩，不見火　莪术二兩，焙　丁香二兩　乾薑二兩，焙　川芎一兩　細辛四兩，焙　沒藥三錢，別研　附子三兩半，煨去皮　乳香三錢，別研，不焙　芍藥六兩，焙　骨碎補六兩，薑製，焙，取六兩
　　右補、藥、歸、楊四味用當土者，餘八味研為細末，乳、沒別製，和醋糊為丸，如綠豆大，信朱為衣。每服三十丸，溫酒下。傅用生薑自然汁煎酒或鹽湯皆可，不拘時候。
　　大紅丸，治撲損傷折，骨碎筋斷，疼痛痹冷，內外俱損，瘀血留滯，外腫內痛，肢節痛倦，應諸損痛，不問年深日近，并宜服之。常服補損堅筋固骨，滋血生力，神驗不可具述。每服三十丸，溫酒、醋湯任下，不拘時候。孕婦莫服。
　　天南星一斤，焙　芍藥一斤，焙　土當歸十兩，焙　牛膝十兩，酒浸，焙　細辛八兩，去苗葉，焙　赤小豆二斤，焙　赤斂一斤，即何首烏，焙乾　川烏一斤七兩，火煨坼　青桑皮五斤，煅，醋淬，缺此一味亦可，其上俱要製焙，向後方秤斤兩　自然銅四兩，煅存性　骨碎補一斤，薑製焙
　　右斂、星、芍藥、歸、補、膝、辛七味，并用當土者，同餘藥羅為末，醋煮麵糊為丸，如梧桐子大，朱為衣。每服三十丸，溫酒下，醋湯亦可。損在上食後服，在下空心服，傷重不俱時服，或與小紅丸互用亦可。
　　黑丸子，治打撲傷損，驢馬跌墜，骨斷筋碎，百節疼痛，瘀血不散，浮腫結毒，一切風疾，四肢疼痹，筋痿力乏，渾身倦怠，手足緩弱，行步不前，婦人諸般血風勞損，并宜服之。每服二十丸、三十丸，用煨葱酒或茶任下，孕婦莫服。
　　白斂一斤，焙　白芨四兩，焙　南星六兩，焙　芍藥十兩，焙　土當歸四兩，焙　骨碎補八兩，焙　川烏三兩，焙，　牛膝六兩，焙　百草霜十兩　赤小豆一斤
　　右除星、芍、歸、補、膝、豆用土產者，草霜釜上取，同為末，醋糊為丸，如梧子大，每服三二十丸。
　　當歸散，治打樸傷損，皮肉破碎，筋骨寸斷，瘀壅滯結，腫不散，或作癰疽，疼痛至甚，因損後中風，手足痿痹，不能舉動，筋骨縫縱，攣縮不舒，及勞役所損，肩背四肢疼痛，并宜服之。此藥大能續筋接骨，剋日取效。
　　澤蘭　川當歸　牛膝　川續斷各十兩　芍藥　白芷　川芎　肉桂去粗皮，各五兩　川烏　川椒去目，各三兩　結#10梗　甘草各四兩白楊皮不用亦可　細辛五兩，已上俱要好者
　　右為極細末，每服二錢，熱酒調下，不拘時。
　　乳香散，治跌撲傷損，皮肉破綻，筋骨寸斷，敗血壅滯，結腫爛壞，疼痛至甚，或勞役所損，背肩四肢疼痛，損後中風，手足痿痹，不能舉動，筋骨乖縱，攣縮不舒，大能續筋接骨，卓有奇驗。常服。結血止痛生力，每服二錢，溫湯調下，不拘時候。
　　肉桂　乾薑各三兩　牛膝　羌活　川芎　細辛　薑黃　芍藥　草烏　川烏各四兩　白芷二兩　碎補　當歸　蒼术　木鱉去殼麩炒，各六兩　沒藥五兩　何首烏十四兩　赤小豆一升　乳香半斤　桔梗十兩
　　乳香、沒藥別研一方去木鱉加海桐皮。
　　右焙碾為末，續入乳，沒末，和湯使，調服如前。鱉甲散，治五勞七傷，四時傷寒，渾身增寒壯熱，骨節煩疼，嗽咳痰涎#11酒色傷憊，四肢倦怠，及治山嵐瘴瘧，一切積氣，心腹膨脹，嘔吐泄瀉，應是風疾，并宜服之。
　　肉桂　川芎　白芷　蓁艽　鱉甲醋炙三次，令赤色　紫苑净洗，焙乾　麻黃不去節　羌活一雲獨活　當歸去尾　乾薑　紫蘇不過火　橘皮已上各四兩　天臺烏藥　烏藥　柴胡　五味子各七兩　蒼术　桔梗三斤半，焙　川烏半隻，焙
　　右焙碾為細末，每服二錢，水一盞，薑三片，烏梅一個，同煎至七分，熱服。傷寒，加葱白煎；勞損，入鹽，熱酒調下。
　　小紅丸
　　烏頭一個　何首烏　蒼术　蛇床子　五靈脂　牛膝　赤小豆　白膠香　當歸各一兩　乳香二錢
　　右為末，好酒煮糊為丸，如綠豆大。每服三十丸，溫酒下。
　　小黑丸
　　白斂　白芨　南星　芍藥各十兩　當歸五兩　細辛三兩　赤小豆一升　百草霜六兩
　　右為末，醋糊為丸，如梧子大。每服三十丸，溫酒下。
　　搜風丸，治風損腰痛，頭疼治效與丸#12子同。
　　何首烏　南星　骨碎補　川烏各半斤　土牛膝　芍藥各五兩，云#13二兩　細辛三兩　當歸十兩　白蘚皮
　　右為末，醋糊為丸，如梧子大。每服三十丸，溫酒鹽湯不拘時吞下。
　　驅風丸治效同黑丸子。
　　骨碎補五兩　川烏　川芎各一兩　草烏川當歸　牛膝　木鱉各二兩　何首烏四兩　烏金四兩，即百草霜，一雲京墨
　　右為末，醋糊丸，如梧子大。每服三十丸，空心鹽湯下，或荊芥茶湯食後下。
　　黑虎丹，治男子、婦人手足麻痹。
　　川烏　木鱉各一斤　地龍十兩　黑豆半升　五靈脂二兩　松墨二兩，醋炒
　　右四味為末，五靈脂醋研碎，煮麵糊為丸龍眼大。每服一丸或二丸，細嚼酒下，薄荷茶亦可，不拘時。
　　首烏丸，治風損，寬筋。
　　何首烏十斤，黑豆半升同蒸熟　牽牛子十兩，炒　牛膝　薄荷各二十兩　川烏二兩　青木香五兩　皂角二斤，一斤燒存性，一斤蜜炙用
　　右為末，酒糊丸如梧子大。每服三十丸，葱湯或薄荷湯，不拘時下。
　　勻氣散，凡傷重，先下此藥調氣，然後服損藥。
　　茴香　青皮　厚朴製　白芷　烏藥　杏仁去皮尖，各半兩　陳皮　麥蘗　前胡　桔梗　蒼术　粉草各一兩
　　右為末，每服二錢，水一盞，薑棗煎至八分，空心服。
　　四物湯，凡傷重，腸內有瘀血者，用此。
　　白芍藥　川當歸　熟地黃　川芎
　　右等分，每服三錢，水一盞半，煎至七分，空心熱服。一方只用當歸、大黃二味。
　　七氣湯
　　半夏五兩　人參　肉桂　甘草炙，各一兩
　　右每服三錢，水一盞，薑三片，煎至七分，食前熱服。
　　五積散，治五勞七傷，凡被傷頭痛，傷風發寒，薑煎二錢，仍入葱白，食後熱服。
　　蒼术　桔梗各二＋兩　枳殼　陳皮　麻黃去根節，各六兩　芍藥　白芷　川芎　川歸　甘草　肉桂　茯苓　半夏湯泡，各三兩　厚朴　乾薑各四兩
　　右除枳殼、桂兩件外，餘細剉，用慢火炒令色變，攤冷，入枳、桂令勻。
　　每服三錢，水一盞，薑三片，煎至中盞，熱服。
　　大成湯一名大承氣湯
　　應傷損極重，大小便不通者，方服此。可加木通煎。如未通，加朴硝，俟大小便通，方可服損藥。損藥不可用酒煎，愈不通矣。然亦須量人肥弱用。如孕婦、小兒莫服。
　　大黃　枳殼各四兩　川芒硝　甘草　陳皮　紅花　當歸　蘇木　木通各二兩　厚朴少許
　　右件□咀，每服二錢，水一盞半，煎至一沸，去祖#14溫服，不拘時。此乃專治男子傷重，瘀血不散，腹肛膨脹，大小便不通，上攻心腹，悶亂至死者，急將此藥通下血瘀後，方可服損藥。
　　小承氣湯
　　大黃四兩　芒硝二錢，煎熟漸入　枳實二兩　厚朴八兩
　　右治效同大成湯。此較力輕，不拘婦人、女子、小兒，皆可服。
　　排風湯，治諸風疾損。
　　白蘚皮　白术　芍藥　肉桂去粗皮　川芎　杏仁去皮尖　川當歸去蘆　防風　甘草各二兩　獨活　麻黃去根節，各三兩　白茯苓三兩
　　右每服二錢，水一盞半，薑四片，煎至八分，不拘時服。更宜續命湯、消風散。
　　接骨藥 下窟烏，一名鶚，用骨燒存性，用古銅錢一個，煅醋淬七次，為末，等分，骨斷夾縛訖，用藥一錢，酒調下，不可過多。病在下空心服，在上食後服。此方極驗。
　　常用整骨藥，用大草烏，刮去皮，為細末，每服逐半錢，溫酒調下。如未覺，再添二分，藥酒下。
　　又方，用乳香、沒藥各二兩，別研；次用血竭、自然銅、無名異、醋煮黃木鱉子各一兩，地龍二兩，并為末，蜜丸如龍眼大，嚼爛，熱酒嚥下。俟了用生葱嚼解。
　　至真散，治打破傷損，破腦傷風，頭痛，角弓反張一名奪命散。
　　天南星炮　防風去蘆叉
　　右等分為末，凡破傷風病，以藥傅貼瘡口，即以溫酒調一錢服；如牙關緊急，以童便調二錢服；垂死，心頭微溫，童便調二錢，并進三服。
　　急救仙方卷之六竟
　　#1暗：《理傷續斷方》作『晴』。
　　#2懸：原作『縣』 ，據文義改。
　　#3殳：《理傷續斷方》 作『爻』 。
　　#4舊：《理傷續斷方》 作『臼』。
　　#5穰爛：據文義當作『壞爛』。
　　#6栗：《理傷續斷方》 作『粟』 。
　　#7剉：《理傷續斷方》 作『麩』
　　#8日：《理傷續斷方》 作『臼』，連上讀。
　　#9炲：《理傷續斷方》 作『焙』 。
　　#10結：《理傷續斷方》 作『桔』 。
　　#11涎：原作『誕』，據《理傷續斷方》 改。
　　#12丸：此上《理傷續斷方》 有『黑』字。
　　#13云：此上《理傷續斷方》 有『一』字。
　　#14祖：原作『相』，據《理傷續斷方》改。 
　　急救仙方卷之七
　　治傷損方論
　　如傷重者，第一用大承氣湯，或小承氣湯，或四物湯，通大小便，去瘀血也。惟婦人別有陰紅湯通下。第二用黃末藥，溫酒調，不拘時。病在上食後服，在下空心服，遍身痛臨臥時服。第三服白末藥，熱酒調，其法同黃末服。婦人產後諸血疾，并皆治之。第四服烏丸子。第五服紅丸子。第六服麻丸子，用溫酒吞下，婦人艾醋湯下，孕婦不可服。第七服活血丹、當歸散、乳香散。二散方見前方內，并用酒調，不拘時，與黃末、白末服法同。惟乳香散參之，山泉方則又加六味：白楊皮一斤，生芥子十個，澤蘭一斤，檀香六兩，沉香二兩，川芎一斤。餘方條具如後。
　　大承氣、小承氣、四物湯，并見前方內。
　　黃末藥，治跌撲傷損，皮肉破綻，筋肉寸斷，敗血壅滯，結癰爛壞，疼痛至甚，或勞役所損，肩背四肢疼痛，損後中風，手足痿痹，不能舉動，筋骨乖張，攣縮不伸。續筋接骨，方有奇功。常服活血止腫生力。
　　川烏炮　草烏醋煮　楓香別研，各三斤　當歸去蘆頭，酒浸一宿，陰乾　赤芍藥各半兩　川獨活去蘆　川芎湯泡七次　細辛去苗净洗　香白芷　山桂去粗皮　白薑麵裹煨　黃薑濕紙裹煨　五加皮净洗，去骨　桔梗去蘆　碎補去毛，炒　蒼术醋煮七次　何首烏用黑豆酒煮七次　牛膝酒浸七日，焙乾，各二斤　知母半斤　沒藥半斤
　　右件為細末，每服二錢，鹽酒調，病在上食後，下空心服。遍身損，臨臥服。孕婦莫服。
　　白藥末，治打破傷損，皮肉破碎，筋骨寸斷，瘀血壅滯，結腫不散，或作癰疽，疼痛至甚，或因損後中風，手足痿痹，不能舉動，筋骨偏縱，攣縮不伸，及勞傷破損，肩背四肢疼痛，并宜服之。此藥大宜續筋接骨，刻日取效。婦人產後諸血疾，并治之。
　　桔梗去苗　白芷　甘草炙，各十兩　川芎湯泡七次　山桂去粗皮　細辛去苗，各半斤　川烏炮　斷續米汁浸　牛膝去苗，酒浸一宿　當歸　香附子炒，各六兩　花椒五兩，去子、合口者　赤芍藥酒浸一宿　澤蘭葉去叉枝，各九兩　白楊皮十二兩，米汁浸一宿
　　右為細末，每服二錢，酒調下，服法同前。婦人諸血風氣，皆治之。
　　烏丸子，治打撲傷損，骨碎筋斷，瘀血不散，及一切風疾，筋痿力乏，左癱右瘓，手足緩弱，諸般風損；婦人血疾，產後敗血不散，灌入四肢，面目浮腫，并宜服之。惟孕婦勿服。
　　赤小豆炒　白斂　細辛去苗　赤芍藥　何首烏醋煮　白芨煨　草烏醋煮七次　山桂去粗皮　川芎　南星麩裹煨　當歸酒浸一宿　川牛膝去苗，酒浸一宿　百草霜　骨碎補去毛炒　天臺烏藥烏豆酒煮後焙乾，已上各一兩半
　　右為細末，用煮豆酒煮麵糊為丸，如梧子大，每服五十丸，用煨葱酒或煨葱茶任下。
　　紅丸子，治打撲傷損，骨碎筋斷，疼痛痹冷，內外俱損，瘀血留滯，外腫內痛，肢節疼倦，應諸傷損，不問年月日久，并宜服之。常服補損堅筋，固骨，滋血生力，神效不可具述。孕婦勿服。
　　牛膝酒浸一宿　川烏炮　南星醋煮三次　細辛去苗淨洗　何首烏用水煮熟　桔梗去蘆　山桂去粗皮　當歸　白斂　赤芍藥　沒藥別研　骨碎補去毛　羌活去蘆　赤小豆不見火　自然銅煅，醋淬七次，別研
　　右除研藥外，餘并打和，炒乾為末，酒煮麵糊為丸，每服五十丸，隨病上下服之。
　　麻丸子，治踒折傷損，皮破骨出，手足碎斷，肌肉壞#1爛，疼痛至甚，日夜叫呼，百治不止，手足久損，筋骨差爻，舉動不能，損後傷風濕，肢節攣縮，遂成偏廢，勞傷筋骨，肩背疼痛，四肢廢乏，動作無力。常服壯筋骨，活經絡，
　　生氣血，及治婦人血氣。惟孕婦勿服。
　　川當歸　桔梗名布羅匐　牛膝不用酒浸，各半兩　骨碎補二兩，去毛　川芎　百草霜　草烏周#2山礬灰汁浸，各一斤　木鱉子去油殼赤芍藥各半斤　金毛狗脊去尾　烏豆一升，酒煮焙乾川烏不見火，切片子，煮醋
　　右為末，酒煮麵糊為丸，如梧子大，每服五十丸，溫酒下，婦人艾醋湯下。
　　活血丹，治跌樸傷損，折骨斷筋，疼痛浮腫，腹有瘀血，灌注四肢，煩悶不安，癱疽發背肌肉壞爛，諸般風疾，左癱右瘓，手足頑麻；婦人血風發動，并宜服之。每服半丸，用無灰酒磨化，微煎三五沸，溫服，不拘時候，不以多少。此藥常將紗葛袋收，挂靜處，經久不壞，可備急用。惟孕婦勿服。
　　荊芥二兩半　草烏酒煮　川烏炮，各三兩　楓香別研　檀香不見火　降真節　乳香別研　沒藥別研，各一兩　山桂去粗皮　當歸酒浸一時　川羌活去蘆　白芨麵裹煨，曬干　地龍去土　射#3香別研　碎補去毛，炒　川牛膝酒浸一時　細辛去苗　花桑木燒灰成#4性　白芷不蛀者　赤芍藥酒浸　川牽牛石灰炒　天栗間　烏豆以糯末炒黃　川芎熱湯洗三次　南星以石灰炒黃色為度　自然銅煅，酒淬，別研　蒼术米汁浸，春五、夏三、秋七、冬十，炒乾，已上各半兩　滴青一錢半，別研　五靈脂一兩半，用燈心別研　木鱉二十個，去油殼
　　右為細末，酒煮麺糊丸，如彈子大，入臼杵三十餘下，團成塊。秤一兩，分作三丸。候丸盡，分作三分，一分陰乾，一分曬乾半時久，一分焙半時久。卻三分打和一處，令陰陽相合，俟藥上塺氣為度，然後刷去塵，用黑漆光為衣。
　　洗藥後有仙正散方，如傷重，先用洗，後卻用烏龍角貼。其洗藥同前方。內又參山泉方洗藥甩。
　　木朔翟　石南葉　白芷　白楊皮　生葱　何首烏　土當歸　荊芥　藁本　芍藥
　　右不拘多少，煎湯候溫，將洗損處令净，用絹滲乾瘡口。
　　烏龍角貼藥，治跌撲傷損，筋骨碎斷，差叉出臼。其用法，詳見前方黑龍散同。先洗擦整理，後調貼夾縛。亦可用此乾糝瘡口。
　　白殭蠶去絲觜，炒　赤小豆各六兩　川牛膝去蘆，六兩　山桂去皮　桔梗　白芨生剉，陰乾　山枇杷葉生剉，陰乾，各一斤　百草霜　當歸尾　碎補去毛炒，各半斤　北細辛去苗，半斤　白芷　南星煨　赤芍藥　何首烏　白斂各十兩　知母　草烏用薑汁煮，各三兩
　　右為細末。如藥潤，亦可焙乾碾之。每用以薑汁或冷水、茶水調，攤紙上，於痛腫處貼之。三日一洗一換貼，骨碎須夾。
　　桃紅散，治積年不效朽爛瘡口，金瘡箭射，打碎皮破，血出不止，可將此藥乾擫，次日別用藥水洗净再擫，大能散血結口。
　　白礬飛過　龍骨別研，各二兩　血碣一兩，別研　松糖別研　五倍子　粉霜　黃丹細研，火飛過、水飛過各三兩　石膏一斤，黃泥封，煅過
　　右研為極細末，罐子收用。
　　紫金散，整骨績筋，生肌止痛，內傷肝肺，嘔血不止，或在心腹脹痛，四肢無力，左右半身風瘓，并宜服之。
　　紫金藤皮　降真　骨碎補去毛　琥珀　當歸去尾　桃仁去皮，各二兩　蒲黃　大黃煨，各一兩　續斷五兩，要細者　無名異燒紅，酒淬七次　牛膝去苗，酒浸一宿，各三兩　朴硝半兩，熱湯泡化，用花葉紙濾過七次右件為末，甩蘇木煎酒調，日進三服，即效。
　　七寶散，治玲水風腳濕氣下注，腳膝生瘡，左癱右瘓，筋脈拘急，腳下隱痛，不得伸屈，不能踏地，并皆治之。
　　晚蠶沙炒　蛇床子炒，各一升　肉桂去皮　乾荷葉　川烏炒，各二兩　刻芥穗　藳本#5去土，五兩　薏苡仁三兩
　　右件哎咀，約二兩重，用水五升，加花椒、連鬚蔥，同煎至七分，去粗，於痛處熱斟淋洗。
　　定痛丸，治腰痛不可忍，不問男子、婦人、室女、老幼，并皆治之。
　　威靈仙去土，半兩　金鈴子去核，炒　川烏炮　八角茴香各一兩
　　右為細末，酒煮緬糊為丸，如梧子大。每五十丸，鹽湯、酒隨上下服之。
　　七氣湯，治積年久損入經絡，服藥無效，腰背拘急，咳嗽痰涎，風勞發動，日漸羸瘦，每到秋來，損病復作，不問男子、婦人，并皆治之。
　　青皮去白，炒　陳皮去白　三稜濕紙裹煨　北梗去蘆　肉桂去粗皮　蕾香去枝　益智去殼炒　香附子炒　甘草炙　半夏湯炮　赤芍藥　烏藥　獨活去蘆　羌活去蘆　降真香各一兩
　　右哎咀，每服五錢，水一大盞半，薑三片，棗一枚，煎至七分，去滓，隨病上下服。
　　仙正散洗藥，治男子、婦人骨斷，用此煎水洗後整骨，却用烏龍角貼之。
　　如破留口，當夾縛，即依前方為之。
　　肉桂去皮，二錢　當歸去尾，三錢　刻芥四兩　蒼术　防風各一兩　玄胡索　白芷　赤芍藥各五錢
　　右哎咀，每服五錢，水五升，乾荷葉兩皮，煎至七分，去滓於損處斷處，及玲水風腳，筋脈拘急，不得屈伸，行步艱苦，可用此藥熱蒸，用被蓋覆，俟溫淋洗。
　　摻瘡口方，但遇傷損皮肉，血出，或破腦傷風血出不止，急用此藥擫之。
　　血碣二錢半，別研　降真節四錢　燈心一把　龍骨五花者，別研　紅花要馬頭者，焙乾為末，各二錢　乳香同燈心研　沒藥別研，各五錢　桔梗少許　當歸三錢　蘇木同降真碾少許　鷄一隻連毛屎用醋煮後碎之，用黃泥封固，文武火煨乾後，焙為末
　　右為細末，每用少許，乾擫瘡口上，如血流涌出不止，多擫之。候血藥將乾，又用清油調塗於瘡上可製一料以備急用。
　　接骨散，治飛禽骨斷，從高墜下，驢馬跌折，筋斷骨碎，痛不可忍。此乃接骨續筋，止痛活血。
　　朋砂一錢半　水粉　當歸各一錢
　　右為末，每服二錢，煎蘇木湯服訖，時時但飲蘇木湯立效。
　　除痕，治#6欲傷後瘡愈無痕，用此。
　　蔓青子　隨風子　俗隨子　黃荊子
　　右件各等分，為細末，飯上蒸九遍，用童便浸一宿後，炒乾為度。以花葉紙包在絹巾內揩之，可以除痕。陰紅湯，專治婦人傷損，瘀血不散，腹肚膨脹，大小便不通，上攻心腹，悶亂至死者。急將此藥通下瘀血，卻依前次第服藥。
　　產婦油髮燒灰　鹿角膠各一錢　沒藥三錢
　　右用酒一大盞調服。
　　膠艾湯，專治婦人尋常經脈不通，宜先服此，後服鱉甲散。
　　乾地黃三錢阿膠川芍艾藥各二錢
　　右吹咀，每服二錢，水一大盞，酒半盞，同煎至八分，溫服，不拘時。
　　洗藥，治男子、婦人骨斷，用此煎水洗後整骨了，卻用烏龍角貼。
　　杜仲五兩五加皮七兩蔥根一把
　　右三味，水五升，煎至七分，去滓淋洗，每服二兩半重。傷破留口用藥，骨斷當夾縛。詳見前論。
　　急救仙方卷之七竟
　　#1壞：原作『壤』，據《理傷續斷方》改。
　　#2周：《理傷續斷方》作『用』。
　　#3射：《理傷續斷方》作『麝』。
　　#4成：《理傷續斷方》作『存』。
　　#5本：原作『木』，據《理傷續斷方》改。
　　#6治：《理傷續斷方》無。
　　急救仙方卷之八
　　行瘡治法
　　夫疔瘡之初生也，人多不覺。生於頭面、手足、肚脅、腰腿間，亦無定處。一二日，必作寒熱如瘧，頭疼，體痛不可忍，其痛稍異於尋常之證，須去遍身尋認其瘡。如有小瘡與常患之瘡稍異，即是疔也。此瘡得患，各有所因，而其形狀亦各不同。猪疔，形圓而小，瘡口內有油， 。羊疔形長色白， 。牛疔，形圓而小，瘡口內無油， 。狗疔，形長或帶尖，色赤， 。驢馬疔，其狀三角頂上有黑點，根赤， 或 。
　　要知此瘡非特猪、牛、狗、羊、驢、馬之毒所致。宿水不潔，飲之亦生水疔。豆腐中有人汗，食之亦生豆腐疔。又有氣疔、鬼疔，形狀雖不一，然其治之之法則一也。
　　瘡色緩，第一日瘡頂庖色小白，第二日色大白，第三日色微紫，第四日色真紫。
　　瘡色急，第五日色微青小緊，第六日色深青大緊，第七日色黑，其狀有如魚臍，又如炙瘡之狀，乃最緊急之候也。
　　瘡證吉有應，如生一疔之外，別處肉上再生一小瘡，即是有應，可用針挑破護場。瘡四圍有赤腫，生多瘡多者，謂之滿天星，飲食如常，頭痛身熱，手足溫。
　　瘡證凶無應，別處肉上無瘡，不護場，疔四圍無赤腫。內疔，盛渴欲飲水，飲食不進，頭眩眼花，護床不動臥不起也，眼白睛痴不轉，唇舌青，腹痛甚者，有內疔。五心腫，手足玲，氣粗無脈。
　　桃紅散，治諸疔瘡，雖有凶證迭見，六脈俱絕死者，此藥悉能主之。
　　蟾酥　信石各少許　蟬蛻去足翅　斑貓去足翅，各三個　蜈蚣頭一個　國丹五錢　風化石灰一兩，沙鍋盛，瓦片並炭火巒一時久，取出
　　右各製，同研為末，令極細，指爪甲刮葱白皮內涎調藥。先以禾葉針針破瘡口，可深半寸。凡疔瘡必有紅絲路，可隨紅絲斜下針。如瘡在胸以上，可斜向下；如在胸下，可針斜向上。蓋瘡毒喜趨心，故下針亦隨毒氣行也。出針後，瘡口有惡血，須令出盡，別將蟾酥一粒如麥粒大，入在瘡口中，用針送令深入，卻以前葱涎所調藥敷瘡口，莫敷在好肉上，用冷水浸濕紙二三十重貼在藥上，封固瘡上。如清早封固至晚，覺瘡口熱即去紙，水洗去令摩，用玉紅散摻瘡口，瘡口必有數日臖作疼痛，只用玉紅散摻瘡，仍日用葱湯洗。然疔瘡之證雖危惡，但能用針破瘡口，入蟾酥在內，以桃紅散封固瘡後，即可保其回生也。至如瘡口臖作疼痛不可忍，可不必憂，此非疔毒為害，乃是蟾酥在舋作腐爛疔毒，故爾痛也。可採芙蓉葉，桑葉亦可，擂敷瘡四圍，散其血，勿令血潮，日夜各換一藥，須洗瘡後上藥，其瘡安好不日也。
　　若疔瘡初發時，必發寒熱身疼，此乃毒氣在表，當汗而解，自沸湯主之。老人、虛人、孕婦，不宜汗下，止用桃紅散拔毒。
　　自沸湯
　　白礬五錢　青黛三錢　冢間貼背乾石灰三錢
　　右件同為細末，研至無聲為度，打和令勻。每服三錢，井花水半碗調，柳條攪千百下令勻，頓服之。厚衣蓋覆良久，用葱豉湯入醋少許，極熱服，少助藥力，得汗而解。
　　若始不覺是疔瘡，不曾以前法出汗，過數日方覺，則寒熱體痛皆罷，毒氣入裹矣，須用利藥使內中毒氣下泄，雄黃丸主之。
　　雄黃丸
　　雄黃　鬱金各五錢　巴豆半錢，去心殼略去油
　　一方加信石一字許，不可多，用清油煮半日，取出曬乾入藥。
　　一方加斑貓七個，去翅貲，糯米炒變色，去米用以治瘰癧。
　　一方加玄明粉三錢以治咽喉腫痛，喉閉等證。
　　右各研為細末，麵糊為丸，如綠豆大。每服七丸，冷茶清吞下，取利為度，如未利再服。
　　玉紅散
　　寒水石一兩，火燬　輕粉　國丹各少許
　　右件研為細末，摻瘡口，日夜二洗二換。蓋蟾酥膏、桃紅散皆為毒藥，故令瘡疼痛。用玉紅散解二藥之毒，用二藥散其血，則當自然安矣。
　　若一時未能辨#1前項蟾酥、桃紅散等藥，可用李世安一宗治法主之，功效尤速。
　　李世安治行法
　　當歸散
　　當歸尾二兩　川芎　乾葛　荊芥穗　烏藥　白芷　川獨活　赤芍藥　升麻各一兩　羌活　甘草　防風去蘆　枳殼各半兩　紅花　蘇木各二錢半
　　瘡疼痛者，加乳香、沒藥、白芷各五錢。 
　　瘡熱不退，加筀竹青、山梔仁各少許。
　　大便閉，加枳殼一兩。
　　燥煩，加燈心十莖、竹茹一塊。
　　渴者，加天花粉一兩。
　　腫者，加甘草節、降真節各半兩。
　　眼暈，加川芎、白芷、刑芥、防風。
　　渴而小便閉者，加滑石一兩。
　　右件吹咀，每服五錢，燈草十數莖，烏豆十粒，水一鍾半煎至八分。病在上食後服，病在下食前服，連進取效。
　　若患疔瘡，始初不覺，不曾用前法出汗，過數日外證皆罷，或在腹脅之間，或在胸腋之下腫起，此乃毒氣入裹所致，宜用霹靂火治之。若服當歸散外證不解者，亦急用霹靂火發散。
　　霹靂火法
　　鵝卵石炭火煆通赤，用澱桶一隻，先置竹椅一隻於桶內，又用一杓置竹椅下，令病人裸體坐於椅上；用荊芥為末，調下酸米醋一器，卻置煆石於杓內，即用荊芥醋淋沃石上，火力不可大煆灼人，恐病人難禁。若火力已微，汗尚未透，可再加火力，再沃之，沃時桶口用衾覆蓋，別用一衾蓋病人頭上，止留口鼻在外，令遍身汗出，須要頭面皆有汗，病即除矣。此法絕妙，老人、虛人、孕婦有不宜汗下，可針破瘡口，用海馬拔毒散點瘡，酒煎蒼耳服。至如毒入裹，用霹靂火時，病人不須入桶，止用一小水桶，依前法以杓盛煆石在桶中，用醋淋沃，令病人側身，以腫處覆在桶上四圍，用衾被遮護，勿令氣泄，良久腫處出汗。如汗未透，可再加火力，再沃之，須令腫處汗透，却不必遍身汗也。
　　若瘡在兩脅間，毒氣欲奔心，乃危急之證也。可急於患處尖上，用艾炷灸三五壯，仍於灸穴前後針出少血，灸瘡四圍有疱起吉，無疱凶。若瘡生於虛軟不便處，不可用針灸者，可用松針截法，針斷紅絲路。如瘡生於兩胯間，毒氣欲奔腎者，用松針於兩胯紅絲路盡處，針斷出血。如瘡生頭面上者，可於項間絲路盡出，針斷出血或各處紅絲路亦有不現者，亦可以意消詳，用松針針之。
　　凡用松針者，蓋因紅絲路不現，無可下手處，故用此法，於頷下、兩腋間、兩胯間虛軟處下手，針斷毒氣，毋令攻心攻腎而已。
　　松針法
　　取向北松枝上葉極硬者，頓齊作一束，扎令極緊，緩緩以意消詳毒氣所經行虛軟處針之，須令出血。針時先用酒潤下針處，針必小痛，令病人稍忍。仍用雄黃麝香為末，溫酒調一二服與之，服之方下針。
　　若表證皆罷，毒氣入裹者，用前雄黃丸主之。
　　若手足厥玲，六脈俱絕者，此乃毒氣已深，氣血為毒氣所并，不能流通，是以體玲而不現，必須用木香流氣飲，連進數服，氣血流通，則脉自回矣。然後依法治之，萬無一失。
　　海馬拔毒散，治疔瘡大效，兼治諸惡瘡發背。
　　海馬一隻，炙 穿山甲黃土炒 水銀 朱砂各二錢 雄黃三錢 輕粉一錢 腦子 麝香各少許
　　右件除水銀外，各研為末打合，入水銀再研至無星。針破瘡口，點藥入內，一日一點，神效。
　　夫內疔之證與外疼之證并同，亦發寒熱，頭疼體痛，但瘡形不現，過數日胸背腹脅頭面手足间，或有一處腫起，即內疔所發之處，急用霹靂火如前，不護場汗法，於腫處出汗。若身體寒熱，雖未有腫起，但腹痛甚者，便須作內疔證，用後法治之，不可緩也。
　　用蟾酥一粒，病勢重者用二粒，置病人舌上噙化。化後良久，用井花水灌漱，却用雄黃丸七丸，冷茶清吞下，得臟腑利數行，其病應手而愈。
　　凡治內疔，蟾酥可於取時，用桑葉小錢大，入蟾酥揉和得所，丸如念珠大，陰乾。
　　急救仙方卷之八卷
　　#1辨：疑為『 辦」之訛。
　　急救仙方卷之九
　　秘傳五痔品
　　原痔者，貧富男女皆有之。富者，酒色財氣；貧者，擔輕負重，饑露早行。皆心肝二血，喜則傷心，怒則傷肝，喜怒無常，風血侵於大腸，到穀道無出路，結積成塊，出血生乳，各有形相。婦人因經後傷冷，月事傷風，餘血在心經，血乃流入於大腸。小兒因利後，或母腹中受熱也。治方于後。
　　水澄膏護肉。
　　鬱金　白友各一兩，一方加黃連
　　右二味為細末，候內痔登廁翻出在外，用溫湯洗净，不須坐入，即側外床沿上，用新水和蜜，調令稀稠，用篦挑藥，輕手塗穀道四邊好肉上，只留痔頭在外，用薄紙圓轉蓋藥上，仍用筆蘸溫水塗紙上。紙以護水澄膏，不令四散耳。才覺藥乾，又用溫水潤之，後用枯藥：
　　好白礬四兩　生信石二錢半　朱砂一錢，生研，十分細為妙
　　右各研為細末，先用砒在建盞中，次用白礬末蓋之，用火煆令姻斷，其砒盡隨姻去，止借砒氣於礬中耳。用礬為細末，十分細可也。看痔頭大小，用礬末在掌上，入生朱砂少許，以唾調稀，用篦頭塗痔上周遍。一日三上，須子細看痔頭顏色焦黑為妙。至夜有黃水出，切勿他疑，水盡為妙，至中夜上藥一遍，來日依然上藥三次，有小痛不妨。換藥時以碗盛新水或溫湯，在痔邊用筆一管輕洗刷痔上，去舊藥，上新藥，仍用護藥。此藥只是借砒信，又有朱砂少解砒毒。次用荊芥湯洗之，三兩日之後，黃水出將盡，却於藥中增朱砂臧白礬，則藥邊緩矣。三兩日方可增臧，漸漸取之，庶不驚人。全在用藥人看痔頭轉色，增臧厚薄傅藥，方是治法。
　　刑芥湯
　　右用刻芥剉，水三碗煎，常常煎下。如洗痔了，依然傾入瓶內，火煨之，可用三五次。
　　潤腸丸
　　大黃濕紙包煨，剉　枳殼去禳　當歸蜜煉
　　右三味等分，為末蜜丸。每服二十丸或三十丸，湯下，量臟腑虛實多寡服之。綠為已用枯藥後，痔頭將欲焦枯，糞門迫急，恐大便堅難下，所以預服此，令臟腑稀滑耳。
　　龍石散
　　龍骨煆，去火毒　香白芷　好黃丹　軟石膏煆，去火毒
　　右等分，為極細末，候痔頭落盡，以此藥摻，收斂瘡口。預先備好血碣末，止血或斂瘡口，倉卒要用耳。
　　導赤散
　　生地黃二兩　黃芩三兩
　　右剉，每服三錢，水一盞，煎六七分，溫服。用藥之後，小便恐赤澀，即服之，加滑石、甘草、燈心。
　　雙金散
　　黃連　鬱金
　　右二味等分，為末極細，用蜜水調傅痔頭上。虛人已用枯藥，上忽有些疼痛用此。其止一方，只用腦子末傅亦可。
　　內補散，此藥調理氣血，排膿生肌，候痔瘡將欲收斂，即服此。所謂腸頭直候，瘡口安好，血氣中和，自然收入。
　　人參　黃耆　當歸各二兩　桔梗　芎藭　厚朴　官桂　防風　白芷　甘草各一兩
　　右十味各等分，為細末，木香湯溫酒亦可，日二三服。
　　國老湯
　　甘草煎湯，常常要煎，下薰洗痔瘡。蓋甘草自是痔藥，又解砒毒，若瘡收斂，其癢異常，尤要此藥澆洗，溫熱隨意。
　　催痔，治痔雖硬只是不脫，用此藥催自落。
　　百草霜二錢　白薑末一錢　川烏頭
　　右為細末，以井水調稀，以筆點痔上，良久立脫。
　　熨法
　　凡醫痔，用枯痔藥，後急大小便間好肉疼如針刺，及痛上腎根，令人將衣物火上烘之令熱，熨痛處三五次，其痛立止。
　　水澄膏，蓋慮痔根毒水流汙好肉生瘡，故用藥塗油單紙，護內周遍，下不用連紙，貼定可也。
　　喚痔
　　真磁石另研　白薑各一錢，另別研　白礬半錢，枯過　草烏尖三個，生用
　　右為末，卻以葱涎調傅腸頭上，其乳出，用枯藥。
　　又方，磁石煆，醋淬九次，研，水飛　白礬枯　大草烏　川山甲　朋砂
　　右末如前，出用洗藥。
　　痔二十四證歌
　　此疾酒、色、氣、風、食五事過度
　　痔證分三八，憑君子細看，莫教年日久，見者膽心寒，菱角看形怪，蓮花不可觀，穿腸并鼠奶，酒色兩相干，莫願#1翻花怨，蜂窠亦不寬，雌雄同氣血，子母及腸盤，玄珠由可怪，勾腸痛若鑽，核桃與流炁，見者便心酸，□#2子於中大，鷄心在外安，珊瑚形可惡，那更脫肛難，內痔紅不出，搭腸裹內盤，垂珠更難治，日久有鷄冠，切莫輕刀火，令君性命殘，用工無半了，去病更除根。
　　用喚藥用此。
　　紅肉膏治痔。
　　辰砂　黃丹各一錢　乳香半錢，別研　白礬一兩　砒半兩，用白礬鋪底，火緞七分　巴豆三個
　　右為末，每用二錢，斑貓三個，香油一兩，同一處煎斑貓、巴豆赤為度，去二味，只用油調藥末成膏子，看大小貼之，一二日一次換藥，至六七日看焦黑不用塗，用摧藥。未破已破，用紙撚子任藥入瘡為妙。
　　金花散洗痔。
　　無名異半錢　黃蘖#3一兩　黃連半兩，生　烏黑豆半升
　　右為末，溫洗了，用海蛤散傅。
　　龍骨海蛤散
　　蕪荑一兩　龍骨　海蛤各一錢，緞　蜜陀僧半錢
　　右為末先摻，次用貼痔膏，日一次貼。
　　乳香膏貼痔。
　　茱萸　白芨　白斂　黃連　黃蘖　當歸各等分
　　右用香油四兩，入柳枝三尺四寸長，同煎柳枝黑為度，入前藥末同煎紫色，用絹瀘去滓，再煎數沸，次入黃丹、乳香一二錢，熬成膏。以瓦瓶盛藏，用少許貼瘡上立效。
　　凡下痔，先服通血積藥，一日二次，方用喚#4痔藥。
　　當歸飲，通血積。
　　黃連　火麻子　當歸各半兩
　　右為末，用一錢嚼，溫酒下。又將通真丸一粒，臨外再服。
　　通真煨薑丸
　　良薑炮　柯#5子炮　肉桂去皮　木香　肉豆蔥　破故紙　茴香　葫蘆巴　末硇各一錢
　　右研勻，醋糊丸，如梧桐子大。用一錢重，木瓜、生薑、藥一處，濕紙裹煨香熟，溫酒下。
　　下高#6散不思飲食。
　　苦參一兩　蓬莪木炮　益智去皮　荊芥穗炒，各一兩
　　右為末，每服一錢，水一盞，薑、蜜同煎八分，入鹽，虛心服。
　　洗腸犀角散
　　骨碎補　川山甲　蛤粉炒，各二兩　甘草根　玄胡索生用，半兩
　　右為細末，茶調半錢，空心服。
　　止痛麥煎散
　　滑石三錢　鱉甲半錢　川烏去皮尖，一兩　秦艽半錢　前胡半兩
　　右為末，每二錢，小麥三十五粒，同煎至七分，通口服，不拘時，三四服見效。
　　黑神黃耆散
　　京墨一兩　黃牛角一隻　蛇蛻一條，全　檳榔三個　川山甲　蔓荊子　黑狗脊去毛　根殼去皮白，各一兩　黃京子半兩　猜牙皂角十個
　　右為末，以瓜婁五個去子，入藥在內，用新瓦瓶盛之，後用黃泥固濟，火煆姻盡，末，入沒藥、青木香各一錢。
　　白蕪萸#7半兩　荊芥一兩
　　右為末，同煎藥一處，服二錢，胡桃酒下，日三服，荼亦可。
　　宣風散
　　巴豆去油　大黃炮　朴硝　棋殼　陳皮去穠#8
　　右各等分，每服二錢，水一盞，煎至七分，溫服。如服藥後大便結澀，二三日可服。
　　木通散
　　人參一錢　斑貓炒，去殼足羽　鶴虱　大黃　牡礪煆　枳殼各等分　華澄茄半兩　丁香少許
　　右為末，糯米糊為丸，如梧桐子大，每服五丸，煎沙糖湯下。此藥恐不可用。
　　收膿膏
　　海金砂　乳香　白芨　雄黃各等分
　　右為末，入瘡口，次以乳香膏貼之。
　　車前散
　　食茱萸　車前子　雄黃　乳香　赤石脂　龍骨各一錢，生用
　　右為末，摻瘡口，以乳香膏壓之，一日二次。如瘡口乾，只用乳香膏貼。有清水出，用後藥注青膏。
　　注青膏
　　五倍子三個，生　玄胡索　白礬各一錢
　　右為末，服少許。如清水出，以紙貼膏藥，入瘡口內。
　　金花散
　　鬱金　甘草炙　白薑炮　槐花炒，各一#9兩
　　右為末，每服二錢，空心陳米飲下。
　　山甲散
　　五倍子生　川山甲各一兩，炒存性
　　右為末，瀉血水者，服二錢，空心陳米飲下。
　　解腸散，治藏毒瀉血。
　　歲靈仙　蕤生各分#10　貫眾一兩
　　右為末，每服二錢，麝香酒調服。
　　凡內痔用葱涎膏，次用洗腸當歸丸，次用取血當歸散，次用取血黃連丸，次日上紅肉膏。凡服藥忌堵血毒食，及去風不可摩動藥。有惡水出，污好肉生瘡，以和風膏。妨出入，以藥塗綿子，掩痔上，綿托帛縛，日二次上，重十日輕八日。若有痔日連腸，若惡滯腰間疼者，用肉桂膏貼腰。煩痛，以通心散逐日服，次下丁鬲散、煨薑丸、枳殼散，落洗用海蛤散，附之乳香膏，貼退痔勻腸散，收腸貼頂散。
　　治痔久不差變漏，不戒酒色，服藥耳，治則先用紙撚，子細看大小淺深，即服通真丸、黃耆散，以紙撚貼紅肉膏入瘡，一日五六次，用乳香膏入作撚子貼瘡口，日一次，三五次進藥入瘡內。凡取爛肉，有血水出，方不進藥。須用收膿膏三日，後用藥洗三日，用龍骨海蛤散摻以車前散摻口內，一日兩次，服藥至三服，至取深效，後有水出即效也。
　　又神驗治痔方
　　信　役藥　乳香各半錢　白礬　朴硝　綠礬各一兩　麝少許
　　右用鐵銅鍋，先以信在鍋底，以白礬覆之，又以綠礬覆之，又以硝覆之，候#11成水，投乳香末攪勻，候乾如石方出，地上出火毒一宿。末，方入麝同研，加片腦少許，用唾調塗，附瘡口上四邊，一日三次，其痔自然焦落。又枳殼水浸去穰，每二片，去皮，用巴豆一粒在內，綫縛，入銀石器內，米醋高一指煮乾，去豆，焙為末，醋糊丸。每服十五丸，空心荼清下，或隨津下亦可。
　　腸風下血，平胃散加續斷煎服。
　　又方加小麥四十九粒，去續斷。
　　治痔上瘡，臘、蓮蓬等分，鍋內慢火微烟熏之。
　　治湯風下血，五倍子末，服二錢，麝香酒下。
　　治痔
　　白礬四兩　綠礬一分　信半兩　朴硝半兩
　　右礬、硝作一處，以少半許入建盞內，以信成塊入中，以餘藥塗上，以炭大約二斤許，燒四圍下，候沸，將乾卻覆細末，用砂合收。此藥經年火熟，黃色則效，而不疼，赤色則不可用。如傅外痔，可以白礬臧半；如速效，可將津液調傅；不疼，甘草湯調傅。此藥久留不損，且能不疼。次用茅根揚熱洗，然後附藥，日夜三五易。凡疼發，必大腸秘結，服寬腸丸并通大便，不可燒烟熏入腸，反為害。暑月加百草霜，黃丹調附。如痔落了，肛門腫痛，用槐皮煎湯洗，用津洗，瓦上磨枳殼附。如肛門不收，木賊朴硝煎湯附，各以一次二次即效。未落已前，黃皮薄荷煎湯，唾調附肛門，夏月用此尤佳。
　　洗藥初用此洗。
　　木通　黃芩　黃柏　黑豆
　　右熱煎，即洗三次。
　　急救仙方卷之九竟
　　#1願：四庫本和『 謂』。
　　#2□：四庫本作『 栗』 。
　　#3下方蘖：疑當作『 檗』 。同。
　　#4喚：四庫本作『 換』。
　　#5 柯：四庫本作『 訶』 。
　　#6高：四庫本作『 膈』。
　　#7 白蕪荑：四庫本連上讀，不另起。
　　#8 穠：原作『 瀼』據文義改。
　　#9一：四庫本作『 二』。
　　#10蕤生各分：四庫本作『 蕤仁一分』 。
　　#11 候：此上四庫本有『 以火炙之』 四字。
　　急救仙方卷之十
　　上清紫庭追癆仙方論法
　　老叟自序傳世已久，罔知姓名，惟存此文，不敢妄加其字，以俟知者。
　　吾自處世以來，精研藥術，急救濟危，針灸明堂，無不詳覽，尋文檢籍，洞視五臟之盛衰，緬懷古人，世莫能究。至如晋景公何為而死，虢太子何為而生，吾思刮骨續筋、開腸取病，惟有傳屍之病最為難測，雖是患起一身，變動萬種矣。為醫者，能明脈候，察病根本，如此治療，固不為難。若差毫釐，則失千里。夫傳尸癆者，皆因三屍鬼疰，九蟲傳災，具載其原，以開未悟。
　　總論傳癆
　　傳屍癆瘵，皆心受病，氣結血凝，故有成蟲者。蓋由飲食酒色，憂思喪真，遂至於此。凡蟲為蠱，以血凝而氣養之。氣血在胞，即為正氣，氣中即為瘦塊，凝在心部即為蟲。悉由不正其心，憂思業綠所致。三屍九蟲之為害，治者不可不知其詳。九蟲之內，而六蟲傳於六代，三蟲不傳者，蝟、蛔、寸白也。六蟲之內，或藏種毒而生，或親屬習染而傳。疾之初覺，精神恍惚，氣候不調，切在戒忌酒色，調節飲食。如或不然，五心煩燥，心腎夜汗，心乃忪悸，如此十日，頓成骨瘦，面黃光潤，此其證也。妄信邪師，祈穠求福，庸醫用藥，延蔓歲時。方知病重，苟非警戒，禍福反掌。此人死後，兄弟子孫，骨肉親屬，綿綿相傳，以至臧族。大抵六蟲，一旬之中，遍行四穴，周而復始。病經遇木氣而生，立春一日後方食，起三日一食，五日一退。方其作苦，百體有痛，蟲之食也，退即還穴醉睡，一醉五日，其病乍靜。俟其退醉之時，方可投符用藥，不然蟲熟於符藥之後，不能治也。一蟲在身中，游十二穴，六蟲共占七十二穴。一月之中，上十日蟲頭向上，從心至頭游四穴；中十日蟲頭向內，從心至臍游四穴；下十日蟲頭向下，從臍至足游四穴。若投符用藥，可知如紫蠶苗在汗中。蓋蟲性已通靈，切在精審。其或取蟲不補，即學淺妄行，徒費貲財，終無去病之理，可不悲哉。師日：治傳屍癆者，先須知正氣與毒氣并行，故臟腑有凝，即成蟲狀，遇陽日長雄，陰日長雌。其食先臟腑脂膏，故其色白，五臟六腑一經食損，即皮聚毛脫，婦人即月信不行，血脈皆損，不能榮五臟六腑也。七十日後食人血肉盡，故其蟲黃赤。損於肌肉，故變瘦劣，飲食不能為膚，筋緩不能收持。一百二十日外，肉血食盡故其蟲紫，即食精髓。傳於腎中食精，故其蟲色黑，食髓即骨痿不能起於床枕。諸蟲久即生毛，毛色雜花，鍾孕五臟五行之氣，傳之三人，即自能飛。其狀如禽，亦多品類，傳入腎經，不可救治。法之所載者，能利後其蟲色白，可三十日服藥補。其蟲黃赤，可六十日服藥補。其蟲紫黑，此疾已極，可百二十日服藥補。又云：蟲頭赤者，食患人肉可治。頭口白者，食患人髓，其病難治，只宜斷後，故經日：六十日者，十得七八；八十日內治者，十得三四。過此以往，未知生全，但可為子孫除害耳。今以六代所傳蟲狀病證詳著于
　　後。
　　第－代
　　蟲狀病證游食日治法
　　為初癆病，謂初受其疾，不測病源，酒食加餐，漸覺羸瘦，治療蹉跎，乃成重病。醫人不詳其故，誤藥多死。
　　已上諸蟲，在人身中，榮著之後，或大或小，令人夢寐顛倒，魂魄飛揚，精神離散，飲食不臧，形容漸羸，四肢酸疼，百節勞倦，增寒壯熱，背膊拘急，頭腦疼痛，口苦舌乾，面無顏色，鼻流清涕，虛汗常多，行步艱辛，眼睛多痛。其蟲遇丙丁日，食起醉歸心俞穴中，四穴輸轉，周而復始，俟蟲太醉方可醫，灸取出蟲後，用藥補心守靈散。
　　第二代
　　為覺癆病，謂傳受此病，已覺病者，患人乃自知。夜夢不祥，與亡人為伴侣，醒後全無情思，昏沉似醉，神識不安，所食味輒成患害，或氣痰發動，風毒所加，四體不和，心胸滿悶，日漸蠃瘦，骨節枯乾，或嘔酸水，或是醋心，唇焦口苦，鼻塞胸痛，背膊酸疼，虛汗常出，腰膝刺痛。如此疾狀，早須醫治，過時難療，致傷性命。
　　已上諸蟲，在人身中，令人氣喘，唇口多乾，咳嗽增寒，心煩壅滿，毛髮焦落，氣脹吞酸，津液漸衰，次多虛渴，鼻流清水，四肢將虛，臉赤面黃，皮膚枯瘦，腰膝無力，背脊酸疼，吐血唾膿，語言不利，鼻塞頭痛，胸膈多痰。重者心悶吐血，僵仆在地，不能自知。其蟲遇庚辛日，食起醉歸肺俞穴中，四穴輪轉，周而復始，俟蟲大醉方可治，醫取出其蟲，補肺則差虛成。
　　第三代
　　為傳屍癆病，謂傳受病，人自尋得知之，日漸消瘦，頓改顏容，日日恓惶，夜夜憂死，不遇良醫，就死伊邇。
　　已上諸蟲，在人身中，令人三焦多昏，日常思睡，嘔吐苦汁，或吐清水，或甘或苦，粘涎常壅，腹脹虛嗚，臥後多驚，口鼻生瘡，唇黑面青，日漸消瘦，精神恍惚，魂魄飛揚，飲食不消，氣咽聲乾，目多昏泪。其蟲遇庚寅日，食起醉歸厥陰穴中，四穴輸轉，周而復始，俟蟲大醉方可治，取蟲後補氣多差。
　　第四代
　　此蟲形如亂絲在人腹臟中
　　此蟲形如豬肺在人腹中
　　此蟲形如蛇虺在人五臟中
　　已上諸蟲，在人身中，令人臟腑虛嗚，嘔逆傷中，癖氣塊，增寒壯熱，肚大筋生，腰背疼痛，或虛或瘦，瀉利無時，行履困重，四肢憔悴，上急氣喘，口苦舌乾，飲食及水過多，要吃酸鹹之
　　物。其蟲遇戊己日，食起醉歸脾俞穴中，四肢輪轉，周而復始，俟蟲大醉方可治，取出蟲後，補脾為瘥魂停。
　　第五代
　　此蟲形如鼠似小瓶渾無表裏背面
　　此蟲形如有頭無足有足無頭
　　此蟲形變動形如精血斤在於陽宮
　　已上諸蟲，入肝經而歸腎，得血而變更也，令人多怒氣逆，筋骨拳攣，四肢解散，脣黑面青，增寒壯熱，腰背疼痛，起坐無力，頭如斧斫，眼睛時痛，翳膜多泪，背膊刺痛，力乏虛羸，手足乾枯，臥著床枕，不能起止，有似風中，肢體頑麻，腹內多痛，眼見黑花，忽然倒地，不省人事，夢寐不祥，覺來遍體虛汗，或有面色紅潤如平時者，或有通靈而言未來事者。其蟲遇癸未日，食起醉歸肝俞穴中，四穴輪轉，周而復始，俟蟲大醉，方可醫救，取蟲出後，補肝乃得瘥金明。
　　第六代
　　此代蟲有翅足全者，千里傳疰所謂飛尸，不以常法治也。
　　此蟲形如馬尾有兩條一雌一雄
　　此蟲形如龜鱉在人五臟中
　　此蟲形如爛面或長或短或如飛禽
　　已上諸蟲，在人身中，居於腎臟，透連脊骨，令人思食，百物要吃，身體尪羸腰膝無力，髓寒骨熱，四體乾枯，眼見火生，或多黑暗，耳內虛鳴，陰汗燥癢，冷汗如油，夢多鬼交，小便黃赤，醒後昏沉，臍下結硬，或奔心胸，看物如艷，心腹悶亂，骨節疼痛，食物進退，有時喘嗽。其蟲遇丑亥日，食起醉歸腎俞穴中，四穴輪轉，周而復始，俟蟲
　　大醉可醫治，取蟲後，補腎填精瘥育嬰散。
　　蘇游論　　
　　論日：大抵傳屍之候在心，胸脅滿悶，背膊煩痛，兩目不明，四肢無力，雖欲寢臥，睡常不寐，脊膂急痛，腰膝酸疼，多臥少起，狀如佯病，每至早旦，精神尚存，有如無病，日午之後，四體微熱，面無顏色，喜見人過，常懷忿怒，才不稱意，即多嗔恚，行立腳弱，夜臥盜汗，夢與鬼交，或見先亡，或多驚怖，有時氣息，有時咳嗽，雖思飲食，不能多餐，死在須臾。精神尚好，或時微利，兩脅虛脹，口燥鼻乾，常多粘唾，有時唇赤，有時欲睡，漸就沉羸，猶如涸魚不覺死也。又曰：傳尸之候，本起無端，莫問老少，男女皆有此疾。大抵五行相剋，而生穴內，傳毒氣周遍五臟，漸熟羸瘦，以至于死，死訖又傳家親一人，故曰傳屍，亦名傳疰。以其初傳，半臥半起；號日掩殜。氣息嗽者，名日肺痿痎。骨體身中熱，稱為骨蒸。內傳五臟，名曰復連，不解療者，乃至滅門。假如男女虛損得之，名日勞極。吴楚乃名淋瀝。巴蜀亦名勞極。
　　其源先從腎起，初受之氣，兩經酸疼，腰背拘急，行立腳弱，飲食咸#1少，兩耳颼颼，真似風聲，夜臥遺泄，陰汗痿弱。腎既受訖，次傳於心。心初受氣，夜臥心驚，或多恐悸，心懸之氣，吸吸欲盡，夢見傳於先亡，有時盜汗，飲食無味，口內生瘡，心氣煩熱，惟欲眠臥，朝輕夕重，兩頰口唇，悉皆紋赤，如傅胭脂，又時手足五心煩熱。心受已，次傳於肺。肺初受氣，咳嗽，氣力微痛，有時喘氣，外即便甚，鼻口乾燥，不聞香臭，如或忽聞，惟覺枯腐物氣，有時惡心，憒憒欲吐，肌膚枯燥，時或疼痛，或似蟲行，乾皮細起，狀若麩片。肺既受已，次傳於肝。肝初受氣，兩目胱胱，面無血色，尚欲顰眉，眼視不遠，目常乾澀，又時赤痛，或復睛黃，朝昏懵驀，常欲合眼，及時睡外，常睡不著。肝既受已，次傳於脾。脾初受氣，兩肋虛脹，食不消化，又時瀉利，水穀生蟲，有時肚痛，腹脹雷嗚，唇口焦乾，或生瘡腫，毛髮乾聳，無有光潤，或時上氣，撑肩喘息，痢赤黑汁，見此證者，乃不治也。
　　夫骨蒸、殗殜、復連、屍疰、癆疰、蟲疰、毒疰、熱疰、玲疰、食疰、鬼疰等，皆曰傳屍者。以疰者注也，病自上注也。與人相似，故曰疰。其變有二十二種，或三十六種，或九十九種，大略令人寒熱盜汗，夢與鬼交，遺精白濁，髮乾而聳，或腹內有塊，或腦後兩邊有小結，復連數個，或聚或散，沈沈默默，咳嗽痰涎，或咯#2膿血，如肺痿肺癰狀，或復下痢，羸瘦困乏，不自勝持，積月累年，以至于死，死復傳疰，易傳親人，乃至滅門者是也。更有蜚蟲、遁屍、寒屍、喪屍、屍疰等，謂之五屍，及大小附疰等證，不的知其所苦，無處不惡，乃挾諸鬼邪而害人。其證多端，傳變推遷，難以推測，故自古及今，愈此病者十不一得。所謂狸骨、獺肝、天靈蓋、銅鎖鼻，徒有其說，未嘗取效，惟膏肓俞崔氏穴法，若聞早灸之，可否幾半，晚亦不濟也。
　　癆療諸證
　　病者增寒壯熱，自汗面白，目乾口苦，精神不守，恐畏不能獨外，其傳在肝。
　　病者寒熱，面黑鼻燥，忽忽喜忘，大便苦難，或復清瀉，口瘡，其傳在心。
　　病者增寒發熱，面青唇黃，舌舉強不能，飲食無味，四肢羸瘦，口吐涎沫，其傳在脾。
　　病者增寒發熱，面赤鼻乾，口燥毛折，咯嗽喘急，時吐白涎，或有血綫，其傳在肺。
　　病者增寒增熱，面黃，耳輪焦枯，腑骨損痛，小便血濁，遺瀝，其傳在腎。
　　所謂癆蒸者，二十四種，隨證皆可考。若眉毛折，髮焦，肌膚甲錯，其蒸在脾。
　　外人覺熱，自返思寒，身振鵬劇，其蒸在肉。
　　髮焦鼻衄，或復尿血，其蒸在血。
　　方熱煩燥，痛如刺針，其蒸在脈。爪甲焦枯，目昏，兩脅急痛，其蒸在筋，版杼齒黑痛燥，大杼醉痛，其蒸在骨。背膂疼痛，胻骨酸□，其蒸在腦。
　　男子失精，女人自淫，其蒸在玉房。乍寒乍熱，中腕目腫，中煩悶，其蒸在三焦。
　　小便黃赤，凝濁如膏，其蒸在膀胱。
　　傳道不均，或泄或秘，腹中雷嗚，其蒸在小腸。
　　大腹隱隱，右鼻乾疼，其蒸在大腸。口鼻乾燥，腹脹，睡外不安，自汗涌出，其蒸在胃。
　　口苦耳聾，脅下疼痛，其蒸在膽，裹急後重，肛門秘塞，其蒸在回腸。
　　小腹□痛，筋脈緩縱，陰器自強，其蒸在宗筋。
　　眼昏泪下，時復痃暈，燥怒不常，其蒸在肝。
　　耳輪焦枯，腰腳酸疼，起居不得，其蒸在腎。
　　情思不寧，無故精泣，綿綿而下，其蒸在右腎，心主胞絡。
　　心膈噎塞，攻擊疼痛，俯仰煩悶，其蒸在膈。
　　諸證雖曰不同，其根多有蟲嚙，其心肺治之，不可不絕其根也。
　　浴法
　　香草乃三屍九蟲所憎之物，煮湯沐浴，其蟲必死。今之人病，莫重於癆，癆天下名醫多不能療。蓋由一人得病，傳染子孫親姻族屬，故曰傳屍癆，乃至滅門盡族，故人皆畏之。或焚屍山林，殯奔江湖，不入墳墓，族屬無骨肉之親，夫婦弃義合之禮，有此傷慟，深可憫憐。凡覺得此病，不先焚滅三屍九蟲，服藥無效，十少一生。凡人多秘此法，不傳於世人，以疾呼為宿業，甘心受病，至死無憾。嗟乎，誤矣。今述上聖之方，以救世人。三月四月取香草葉五片，熟搗，解衣坐之，令氣入下部，散入腹中，從旦至暮，其屍蟲盡去。蓋三屍九蟲，常居人身貪煞，每至庚申，將人罪奏上天，令人夭死，故《老君三屍經纂》云：夫人生也，皆寄形於父母，抱五穀之精，是以腹中盡皆屍蟲，為人之害，至庚申夜告。
　　天帝記人罪過，落人生籍，令人速死，魂升于天，魄沉於淵，惟有屍蟲，獨在名日鬼。若不依時祭祀，輒為人祟，損人性命也。
　　守庚申法
　　夫人生於世，上至國王，次至大臣，下至僧道，庶人多少不定也。惟有女人，此疾尤甚。學道之士，若不去三屍九蟲，以求長生者，終不可得也。每值庚申日，其夜不睡，守之至曉，覺見體瘦倦，方可投睡，令人數覺，此蟲不得去奏事也。
　　《 大帝玄科》 云：六月八日及庚申日，北帝開諸生門，聽諸法詞訟，既作過滿五百者，其人必死也p 宜守庚申，鎮伏三屍。凡守庚申，三屍長絕使人精神爽利，五神恬靜。搔擾每夜之時，叩齒三十六通，以左手捧心，呼三屍名，上屍彭琚出，中屍彭出，下屍彭嬌出，輒不得為害。常以庚申去手甲，丑日去足甲。每年七月十六日，將所去手足甲燒灰，和水服之，三屍九蟲皆滅，名日斬三屍。
　　修合藥法
　　凡修合藥時，先須齋戒志心，焚香爭掃一室，不得令鷄犬貓兒、仔子婦人、一切穢濁之物來見，然後驗。
　　醫傳屍方越王文
　　湖南長老，法名清，於南嶽天福二年八月十二日，收得越王時古方。前越王說文，後有方及符法，自後醫救萬餘人，於淳化九年傳授於丁相公。後至祥符七年，雷使得此方，後救百餘人。越王留文曰：駙馬劉志家，三百餘口，因買一婢，姓馮名捧書，一日忽患寒熱不定，服藥無效，約得一百餘日，甚瘦弱，忽然而死。不經五日，有子劉祥，年二十歲，忽然得疾如前婢，服藥醫救又百餘日，忽然而死。自後如此病者，死百餘人，皆為此疾。又駙馬忽然有此寒熱，服藥無效，越王遂大張於朝門，詔名醫十日，茅山道士姓李名同，因入越王城問天使，天使曰：并未有識此證，先生莫能治此疾。先生日：此疾多證，或死不明，或夢中得物，夢中見蟲，夢中同行；或同酒食語話，出入惡風；又有令人寒熱，有嗽者；有或傳染前患者，衣服家事皆受此患也。其傳氣出屍蟲，多飛入衣服臥具化卵，若得人氣血，立化為蟲。自髮尾毛孔，先食血脈，次食五臟，令人瘦弱。如食心臟後，其蟲即化為鬼，其藥不能醫治。若未食心臟，下藥投符取蟲，蟲瀉下皆治。疾共八九傳，只有屍氣無蟲，藥下取惡物青黃如膠，亦安也。立去身上衣服，如前死人等物，三日不得在家，使用患人收掌。如不信，立依前受疾。劉志乃煎鬼哭飲子。
　　取傳屍癆蟲，鬼哭飲子。
　　天靈蓋酥炙　鱉甲酥炙　柴胡去蘆　阿魏　安息香　貫衆　桃仁二十一個，去皮尖　木香十分　豉心半合　青蒿半握　甘草二寸，生剉檳榔各一分　辰砂半分，別研　麝一錢，別研　赤腳蜈蚣以竹筒盛，薑汁浸，乾取一分用　烏鷄糞一分，先令鷄於五日前以火麻仁飼之，五日後方取其糞用
　　右件自檳榔起，五味為末，研勻，分為三貼，於六甲建日或除日貼此藥。先以童子小便二升，隔夜浸前藥十一味，於星斗露天之下，至四更時煎至八分，濾去渣，分為三服。每服用散子藥一貼，五更初溫溫頓服，即穩睡臥。至二三點時，又吃一服。至日出時，覺腹中欲利。如未覺，又進一服，是第三服。如利，即不用進此第三服也。取下惡物并蟲，以盆盛之，其蟲或似蜣螂、蛇虺，或如蜈蚣、蜘蛛、蚯蚓狀，急以油火并穢物併燒殺之，其身上所著衣服薦褥盡易燒之。食葱粥，將近不住，服後主療數日後，夜夢人哭泣相別，是其驗也。如取下得蟲，看其嘴或青赤黃色可療，如黑色與白色，乃是食人精髓，即不可療也。雖不可療，亦絕後患。又合此藥時，卻不得令患人聞其氣息，恐蟲聞其氣後難取下，并煎時亦不得令聞知，合藥亦不得在病家。
　　治癆取蟲，經驗天靈蓋散。
　　天靈蓋兩指大，以檀香煎湯洗過，用酥塗炙，咒七遍云：雷公神，電母聖，逢傳癆，便須定，急急如律令　阿魏二分，細研　麝香三分，別研　辰砂一分，別研　安息香三分，銅刀子切，入缽內研，同諸藥拌和　檳榔如鷄心者五個，為末　連珠甘遂二分，為末，一本不用此味
　　右六味研極細，和令勻，每服三大錢，同後湯使下。
　　薤白　葱白各二七莖　青蒿二握　甘草二莖，五寸許　桃枝以下并用向東南嫩者　柳枝桑白皮一云桑枝　酸石榴根一云枝，各二握，七寸許
　　右八味須選净潔處採，用童子小便四升，於銀石器內文武火煎至一升，濾去渣，分作三盞，將前藥末調下，五更初服。男患女煎，女患男煎。服藥後如覺欲吐，即用白梅肉止之。五更盡覺臟腑嗚，須轉下蟲及惡物黃水、異糞異物。若一服未下，如人行五七里又進一服，至天明更進一服，并溫吃。如瀉不止，用龍骨、黃連等分為末，熟水調下五錢，次吃白梅粥補之。
　　論已試功效
　　嵓叟自老叟處得此神方，應驗非一，今連一二事書于篇後，庶使來者知用藥之功效焉。
　　一職方郎中游烈者，邵武寧人也。其子之婦，年十六得病，渾身壯熱，咳嗽痰涎，月候不通，飲食臧少，不歲餘，衆醫不救，用天靈蓋散服之，取下蟲一枚，如娛蚣之狀，當時鉗入沸油鼎中煎之，投於江，遂瘥。
　　一有一男子三十歲餘，患病懨懨，飲食倍多，而不生肌肉，每日常須肉食，如或稍饑，腹內疼痛，倦怠。遂以天靈蓋散服之，取下赤小蟲，其數有十，內有一蟲其色微紫，大於衆蟲，頭有細毛。自後用藥補理遂安。兼進真蘇合香丸。
　　一有男子一人，年五十，每日須酒數升，空心未飲，則兩手與腳并皆振動，得酒一升飲之少减，若至醉則手足不動，俗謂酒疾。醫議之，是振風，累日針灸服藥無效，疑其蟲，遂服天靈蓋散，取下一物如烏梅之狀，撥之有足，正類蜘蛛，其疾頓愈，不復飲酒。前效如此，問病之士，宜加審焉。
　　急救仙方卷之十竟
　　#1咸：疑當作『臧』。
　　#2咯：原作『 略』，據文義改。
　　急救仙方卷之十一
　　上清紫庭追癆仙方品
　　麝香散，治男子婦人傳屍骨蒸食熱五癆。
　　天靈蓋　麝香各一分　柴胡一兩　犀角屑半兩　阿膠　東引桃枝　青蒿　東引柳枝　石榴皮四味各一握　甘草三寸，患人中指長，男左女右　薤白　葱白各七寸
　　右件為末，用童便二升半，浸藥一宿，明日早晚煎至升半，去渣服之。若男子病，女人煎，女病男煎。忌貓鷄犬驢馬，僧尼、孕婦、生人、孝子，并不令見之。煎成飲後分為三服，入檳榔末三錢，溫服。初服約人行三五里遠，便再進一服。慮有惡心，以白梅與他含止之。服三五服，病止即瀉出異物。若蟲如頭髮馬尾，身赤口黑，身上如蟻行不可名狀，瀉後葱粥飲補之，同時藥煎補五臟伏神散。忌風一月，忌食油膩濕緬鹹味，并牛猪鷄鴨犬等物。服此藥無不當日差。凡天下治勞服之，亦須累日及年。猶未全去病源者，不似此方。至遠年重病，不過兩劑。如病未多，即一劑飲子，便當服此。
　　伏神散，不問遠年近日取效，下蟲紅色便可治，肚下黑差成否，肚下白色是食髓也，萬不一瘥。補方服茯神散。
　　白茯神　茯苓　人參　遠志去心　龍骨　肉桂　甘草　陳皮炒，各一兩　當歸　五味子各一兩半　黃耆二兩　大棗五＋六個
　　右件為散，分作八服，細末。每服入棗七個，生薑二錢，用水一升半，煎至一升，趁前藥後吃，亦空心服，神效。此是神人所授靈妙秘方，此方前後活數百人也。
　　神效散，治諸傳屍癆氣，殺蟲此方得之于河源郡王府，濟世極多，功不可量。
　　川椒二斤，擇去子合口者，炒出汗
　　右為末，每服二錢，空心米湯調下。或酒糊丸如梧桐子大，每服三五十粒。
　　神仙秘方，取癆蟲。
　　青桑皮　楊柳枝　梅枝　石榴枝一方無此味　桃枝正東引者，各七莖，四寸許　葱白七莖　阿魏一錢，別研　安息香真者一分，并去石青蒿一握，如無，以子代之
　　右八味除魏、香外，餘用童子便一升半煮藥，煎及一半去滓，將藥汁化魏、香，再煎十數沸，去滓候溫，分作二次調服。
　　辰砂研末　檳榔研末，各半錢　麝香少許，另研
　　右研極細末，分為二服，五更初一服，三點時一服。至已暖必取下蟲，紅者可救，青者不治。但有所下，即用熱油煎殺，即進飲粥飯，溫暖相息，不用性及食生冷毒物，仍先服紙丸子，法見後。合此藥時，須擇良日，焚香祝告天地，令病人設榻於福德方服，即有神效。不可令病人先知氣味，亦不得令貓犬、孝服、穢惡、婦人等見之。
　　金明散，補肝臟勞極。
　　人參　知母　茯苓　丁香　秦艽去蘆　甘草炙　石膏煆，各等分
　　右件為細末，每服二錢，水一盞，葱白三寸，同煎至八分，通口服。
　　守靈散，補心臟勞極。
　　白茯苓　丁香　訶子各一兩　桔梗　芍藥　羌活　甘草炙，各一分，
　　右件為細末，每服二錢，水一盞，入銀耳環一隻，葱白三寸，同煎至八分，通口服。
　　魂停散，補脾臟勞極。
　　白藥子　桔梗　人參　訶子皮　茯苓　甘草炙　丁香各一錢
　　右件為細末，每服二錢，水一盞，入蜜一匙，同煎至八分，通口服。
　　虛成散，補肺臟勞極。
　　枳實去瓤皮心　秦艽去皮心　白茯苓　芍藥　麻黃去節　玄胡索　當歸洗序　茴香炒，各半兩　甘草炙，一分
　　右件為極細末，每服二錢，水一盞，銀耳環一對，蜜五點，同煎至八分，通口服。
　　育嬰散，補腎臟虛勞。
　　香附子炒黑　附子炮，一隻　木香　白疾藜去角，各一分　白茯苓半兩　甘草炙，一錢
　　右件為細末，每服二錢，水一盞，薑七片，葱白同煎至七分，空心服。
　　龍膽丸，治積熱癆瘦不食，壓熱壅，消瘡腫，解肌骨，散解毒滯。
　　草龍膽　柴胡　地骨皮　黃芩一方不用此味，加茯苓　鱉甲醋炙，各一兩　桃仁去皮尖　山梔子　陳皮　當歸　大黃　甘草炙，各半兩
　　右為細末，煉蜜為丸，梧桐子大，每服二十丸，空心，用溫熱水吞下。如小兒，加減丸數。
　　無比丸，治傳屍癆，服至一月愈。其餘勞瘦之疾，數服取效。
　　紫河車二兩，煮醋浸一宿，焙乾為末　芍藥　鱉甲半兩，醋炙　桔梗　胡黃連　大黃炮　甘草炙　草龍膽　苦參　黃藥子　知母　貝母去心　秋石研　豉心火段　莪木　磫硝　犀角屑各二分，一雲方無此味
　　右件為細末，煉蜜為丸，如梧桐子大，每服二十丸，溫酒吞下。如腸蟲熱食前服，膈上熱食後服。
　　奪命散
　　鱉甲醋炙　天靈蓋醋浸一宿，酥塗炙黃　柴胡去蘆　青蒿　知母各兩　甘草　人參各半兩　阿魏四棗子大　葱白一握　桃仁二十一個，去皮尖，麩炒
　　右以天靈蓋、鱉甲為末，次下人參、知母、柴胡、甘草，又同搗，次下葱白、青蒿、桃仁、阿魏，杵成餅子，慢火焙乾為末。稱二錢，用童子小便二盞，煎至一盞，去滓，露星斗下一宿，至五更三點緩服半盞，服了衣被蓋臥，天明又暖半盞，扶行病人服，強行五七步。三日更不得洗手面指頭，候生毛為驗。每日早晨先吃白揚投之。
　　天竺黃飲子
　　天竺黃　麥門冬去心，各一兩　人參　茯苓　甘草　狹神　生地黃　乾遠志去心　防風　龍骨各半兩　玄胡索七枚　大腹子十一個　犀角另
　　右□咀為末，用水二升半，煎至一升，分作三服，溫服。忌一切毒物。如治久臥床枕，此藥先看十指毛色，如藕白者可治，紫黑色者難治。
　　麝香散，治婦人室女一切蓄熱，腹內悶著，骨蒸，室女經脈不行，瘦勞肌熱。
　　威靈仙四兩，細末　雄黃　麝香各一分，二味另研　乾漆一兩，碎炒令煙盡
　　右件為細末，再研，每服一大錢，水八分盞，煎至六分，空心和渣服，當有惡穢毒物下，并是病根。此藥頗難服，可以蒸餅糊為丸，如梧桐子大，每服十五丸至二十丸，茶湯任下，次服桃仁散。
　　桃仁散
　　桃仁湯泡去皮尖，麵炒令黃　赤茯苓各一兩，去皮　芍藥　人參各三錢　檳榔四個　陳皮三分，去白　犀角　安息香各一分　麝香二錢
　　右為細末，研勻，每服二錢，薑五片，水一盞，煎至六分，早晚食前服。若取下其蟲頭赤，便服天竺黃飲子，補護心臟。未取下蟲，亦須先服之護心。
　　柴胡散，治童椎骨蒸，熱葱解傷寒後肌熱。
　　柴胡　川大黃　乾漆炒　秦艽　甘草　常山各一兩　鱉甲三兩，醋灸
　　右□咀，每服一錢，用水一盞，入小麥一撮，同煎七分，冷服。
　　取蟲藥，取啄木禽一隻，朱砂四兩，精豬肉四兩，喂木禽一晝夜，饑甚將朱砂作綠豆大相和在切碎肉片子肉#1。若無啄木禽，書將擊禽用鹽泥固济，入禽在內，用剛火煅一夜，來日不見太陽取出，不得打破，同固濟鹽泥入地，埋二尺許，一畫夜取出。銀器內研作細沫，以無灰作一服諷下，入麝少許在藥內同調，置病人在帳中，四下緊閉，用鐵鉗候病入口中蟲出，即鉗之於沸油中煎殺。可預置烈火沸油於病人左右，如蟲出後，便令煎嘉禾散與病人服，進粥又煎藥，悉如前夜服。咒云：
　　唵摩嗚□吽吽吒。
　　釣蟲丸
　　磁石一兩半，有墻者緊研為末　龍骨半兩　硇砂一兩不研　麝香一錢　膩粉半兩，另研
　　右用蠟為丸，如小嬰桃大，每服一丸，以藥上針穿一小竅子，以青釭綫貫之，梢頭繫一大古錢，早晨令病人向破方正坐，用溫水吞下，候藥下咽喉中，合口以牙咬定古錢，等候惡心便吐出，其蟲狀不一，急以熱油煎殺。如不吐出蟲，只吐得血絲子或涎一二合，皆是安證，更服尋常和氣理中諸藥，三兩日決取痊瘥。其治過藥，可用溫水浴過，更可醫一二人。若是傳屍癆，一丸可活兩人。
　　釣蟲神功專命散
　　母丁香一錢半　酒臘半兩　鱉甲一帖和殻　水磨硫黃二錢　石燕一個，火煆，醋淬七次
　　右為細末，用蠟為丸，如綠豆大。每用一丸，裝鉤子上，擊誹錢一條，長一丈二尺，用雪膏少許圓，藥丸以蠶繭一截穿於錢上蓋之，令病人先吃膏，後一口同藥吞下，良久綫動，用力拽出，有蟲用沸油煎殺。此藥於端午日日未出時修合，先服紙丸，次同神仙祕法服。
　　服紙丸子法
　　凡醫傳屍，先當齋戒志心，對聖焚香，服紙丸子。用鷄子清塗紙上令乾，剪作錢樣大丸服之，然後服前件丸散。
　　通神散，治屍癆。
　　附子一個　大黃一兩　牛黃二字
　　右件為末，加桃柳枝、青蒿各七握，剉碎，用童子小便半碗浸一宿，來日五更初煎數十沸，濾滓調散子一半，吃服了，以衣被蓋便睡，取下惡物自
　　住，不用利下。時用盆子盛看何物在其中，蟲類有四：一頭如馬尾，二似亂髮，三似蜈蚣，四如鷄子或破綿絮。後要有一人來別此，忌硬物、茶、炙、鳴蟹、血、生冷油膩、醃藏等物，後服藥。
　　甘草　黃連　當歸　木香各半兩
　　右將酒二升，瓷器內煎取五合，傾出，煎四味，熬看軟硬，和丸如梧桐子大，空心晚後，酒或鹽湯下三十丸。
　　紫河車丹，治飛屍鬼疰，虛勞羸瘦，喘嗽氣。
　　其法取男子首經兒，先以皂水洗爭，次以銚子內用米醋堞#2洗控乾，將一小小焙籠，以低#3周圍密糊，不令失火氣。或無小焙籠，只用小籃子去擊，蜜糊，安紫河車於上，用烈火焙，更將參子蓋之，焙令極乾，約只有十二三文重，候極乾，至乾了，更入後藥：
　　人參一兩半　木香半兩　白术炒　白茯苓　茯神　當歸　熟地黃各一兩　乳香別研　沒藥各四錢　朱砂二錢，別研　麝香二錢
　　右件為細末，用諸藥和勻，紅酒糊為丸，如梧子大，每服五十丸，煎人參湯下，空心日午四服，煉蜜丸亦得。
　　明目丹，又傳追下屍蟲，治傳屍癆。
　　白兔糞中秋夜取四十丸立#4，野中者佳　硇砂
　　右研為細末，煉蜜丸梧子大。每服七丸，用甘草半兩生捶碎，以水一盞，揉取濃汁。若患人瘦弱，即炙過甘草，五更空心服，預戒患人，不得心燥，冷服不妨，小瘥兩日，再服下蟲為準，須上旬服。
　　青蒿飲治癆疾。
　　青蒿赤根者，取子一升，葉五兩，陰乾　桃枝三兩，嫩者　柴胡　甘草各一兩　柳枝三兩，嫩者　地骨皮二兩　□子仁一兩，量患人虛實用
　　右□咀，每服三錢，水一盞，烏梅兩個，煎至七分，溫服，不拘時。
　　柴胡散，補虛勞。
　　柴胡　人參　白茯苓　桔梗　芍藥　青皮去白　川當歸酒浸一宿　麥門冬去心　川芎　升麻　桑白皮　白术米坩浸一宿　甘草各一兩
　　右件為細末，每服二錢，水一盞，煎至七分，通口服。
　　鱉甲煎　補虛勞。
　　鱉甲一枚，醋炙令黃　柴胡去蘆　川當歸　甘草炙　桔梗　赤芍　人參各一兩　麝香半錢　杏仁去皮尖炒　胡黃連　地骨皮　宣連各一錢　木香半兩　真酥　白沙蜜各三兩　官桂半兩，去粗皮，不見火
　　右件為細末，用青蒿一斤，童便五升，熬青蒿汁約二升，瀘去滓，入酥蜜再熬成膏。疾冷，入藥末搜和為丸，如梧子大，每服十五丸，溫酒下，米飲亦可，日進三服。如秋冬時，更入桃柳心七個，與前柴胡散同煎服。
　　貫衆丸，去三屍五蟲。
　　貫衆五分，殺伏屍　白萑蘆三分，殺蟲　蜀漆三分，殺白蟲　厚朴三分，殺肺蟲　狼牙子四分，殺胃蟲　彊蠶四分，殺膈蟲　雷丸六分，殺赤蟲　雄黃三分，殺屍蟲　蕪荑五分，殺差蟲
　　右揀净，焙乾，炒令黃色，搗為細末，煉蜜為丸，如梧子大。川水下五丸，三服，可漸加至十丸、二十丸，服之二十日，百病皆愈，三屍九蟲自滅。服者須齋戒恭敬，婦人絕孕，服之有子。
　　桂心丸，神仙去三屍九蟲。
　　熟地黃三兩　乾漆半兩，炒　桂心一兩
　　右為細末，煉蜜為丸，如梧子大，每服七丸，米飲送下。
　　雄黃丸，又去三屍九蟲。
　　雄黃研　松脂各一兩，研
　　右溶脂為丸，如蓮子大，平旦吞一丸，服七日，三屍盡去。
　　輕骨散，治勞嗽。
　　烏梅　龍膽草　胡黃連　貝母　知母　鱉甲醋炙　桔梗　秦艽　柴胡　甘草炙　山□子去皮　人參　青蒿酒煮　阿膠炒　杏仁去皮尖，麩炒
　　右件曬乾為末，用好京墨一寸，以井花水磨，調前藥末作餅子，如大指頭大，透風處害乾，二七日方用。每服一餅，井水磨化。又用沒藥五十磨成一盞，於五更又用黃皮末二錢，同煎數沸，却入盞內，頻頻打轉，通口。於五更時輕輕起吃，纔服了便睡，令病人仰外。甚者不過三服。
　　蛤蚧散，又治勞瘦。
　　白茯苓一兩，去烏皮，入姚內，慢火炒令燥便住　桑白皮二兩，用酥醋刷炙五次，令黃色紫色杏仁六兩，湯泡去皮尖雙仁者，以紙簟入鐺內炒令乾，入臼內搗為粉，用皮紙角出油盡為度　知母用酥醋涮炒令黃熟，蛤蚧雌雄一對，入酥醋內浸透，慢火炙乾，再用酥醋刷炙五七次，令黃熟，不得燒損無力了　貝母二兩，用酥醋刷炙令黃色，三五次甘草三兩，捶碎，用醋酥須刷炙三五次，令紫黃　人參一兩，大者，用酥醋刷炙三五次，令黃　熟乳酥真好者，四十文，切作骰子大塊，入姚內溶成汁，入陳米醋極酸者半升，已下和勻，同刷炙前藥，醋不宜多用，只以四合多為的，庶好刷用，否則稀炙
　　右件為末，每服二大錢，水一盞煎七分服。忌油膩冷毒物。如久患嗽者，初服此藥，必服鬪嗽加甚，須勤服，久則可安，須自保惜為妙。
　　治勞熱，止損止嗽。
　　蛤蚧一對，洗净，酒醋浸炙　黃苓半兩　胡黃連　秦艽　甘草　生地黃　熟地黃　青蒿　人參炒　柴胡　麻黃　知母　貝母　杏仁去皮尖雙仁取梢，各半兩　鱉甲一兩，酒醋炙　桔梗　龍膽草　木香各一錢
　　右件為細末，用烏梅薑棗煎服。
　　治虛勞方。
　　杏仁一斤
　　右用生薑六兩剉碎，嗽者加人參四兩剉碎，同置於新沙鍋內，用無根河水一斗，燒木炭文武火熬水盡為度，去生薑參滓放冷，每服五七個杏仁，頻頻服之。
　　治傳屍勞療方。
　　右童子便一盞，無灰酒一盞，以新瓷瓶貯之，取全堵腰子一對，於內密封泥，日晚時以慢火養熟，至中夜止，待五更初，更以火溫之，發瓶飲酒食腰子。病篤者，只一月效，平日瘦怯者亦可服此。蓋以血養血，絕勝金石草木之藥也。
　　又方，以獺肝一具，陰乾杵末，方寸匕，日三服，有效。
　　又方，以赤□兒俗名王瓜焙乾為末，溫酒調服，即有效。
　　黃帝灸二十一種癆圖并序
　　夫人含靈受氣，稟於五常，攝之乖理，降之大疾。至若岐黃廣記，抑有六舊經法，單行顯靈斯術。骨蒸病者，亦名傳尸，亦名殗殢，亦名伏連，亦名無辜。丈夫以元氣為根本，婦人以血海為根源。其病狀也，髮乾而短，或聚或分，或腹中有塊，或腦門結核，或臥盜汗，夢見鬼交，雖目視分明，而四肢無力，上氣食少，漸至沉羸，終延歲月，遂至隕滅。余昔忝任洛州司馬，三十日灸活一十三人，前後差者，數通二百里，至於狸骨獺肝，徒聞曩說，金牙銅鼻，罕見其能，未如此方扶危救急，非止單攻骨蒸，兼亦療風，或瘴或勞，或邪或僻，患狀既廣，灸愈亦多，不可具錄。聊述大概，又恐傳說訛謬，以誤將來，今具圖形，庶令覽者易於悉，使所在流傳，頗用家藏，不暇明醫，旁求立業，返魂還魄，何難之有，遇斯疾者，可不謹歟。
　　肺俞二穴，在第三椎下，兩傍相去一寸半。是穴理顛癇，嬰氣上氣，吐逆返滿，脊強寒熱，不食內痛，皮癢傳屍，骨蒸肺嗽。針三分，留七分呼，得氣即灸三壯。
　　厥陰二穴，在第四椎下，兩傍相去一寸半。是穴理遂氣吐嘔，心痛孿結，胸中煩悶。針入三分，留七分，得氣可灸三壯。
　　心俞穴，在第五椎下，兩傍各一寸半。是穴理心中風，狂癇氣亂，語悲啼，心腹坎滿，汗不出，結積寒奶，嘔逆不食，食物即吐，咳腫目痛。不灸，通針三分，留七分呼，得氣即瀉灸三壯。
　　肝俞穴，在第九椎下，兩傍各一寸#5。是穴理口乾，中風肢滿，短氣不食，食物不消，吐血，目不明，關塞胸痛，肩疼寒疝。針入三分，留七分呼，得氣，灸三壯。
　　脾俞二穴，在第十一椎下，兩傍各一寸半。是穴理腰身脹滿，腹肚泄瀉痢，身重，四肢不收，黃疸，邪氣積聚，腹痛寒熱。針入三分，留七分呼，氣#6，灸三壯。
　　腎俞二穴，在第十四椎下，兩傍各一寸半，上一膈對。是穴理虛勞，耳聾，腎虛水狀脹，攣急腰痛，小便濁，陰中疼，溺血精出，五勞七傷，冷嘔，腳膝酸疼拘急，好獨外，身腫如水。針入三分，留七分呼，氣#7可灸三壯。
　　大杼二穴，在第一椎。膈俞二穴，在第七椎。膽俞二穴，在十一椎。三焦二俞二穴，在十三椎。胃俞二穴，在十三椎。旋俞二穴，在第二十椎。仍引灸四花膏肓為妙。師令患人平身正直立，以細繩子一條，令腳底堅踏，男左女右，其頭上大姆指湍高，順腳踵引直上至曲瞅中大橫文處截斷。患人取穴去處，一依銅人。又令患人平坐，解髮分開兩邊，從髮路沿項直下至脊，繩子頭椎骨上，以骨點記之，患人亦依銅人坐也，又取繩子，中鉤起至鼻住按定，截口吻兩頭了，卻將此量。
　　口繩子於點記處平摺，拖兩頭勿令少有偏邪，直要端正，兩頭記處是穴，中心於點處非穴，莫灸。又法，令患人平身正坐，稍縮膊，取小繩子一條，拖其兩垂向前，繩兩頭高至鳩尾穴，穴在心上頗骨下也，便截斷，卻翻繩子向背拖繩，停心於喉結骨上，其繩兩頭雙垂，當脊上中繩子頭便點記。又法，取一繩，令患人平坐，合口橫量，準前取繩子兩頭是灸穴。此通前四穴，各灸七壯至二十一壯，須加至百五十壯，仍停候瘡欲發，又將先量口繩子，於前脊椎上垂繩子，點處停心堅量，以繩子兩頭是穴，點記灸之如前法，此名四花穴，須是離日灸之，用三月三日採艾極妙。灸疾若了，於百日內卻慎飲食房室，且安心靜眠，如一月覺未全安，常如初法於舊穴上再灸之，永除害也。灸後仍服藥，製方在後。余切讀老叟自序，論傳屍之候已詳。如灸心俞穴中取蟲，逮《銅人經》云則不可用，正如此高高嗣照，世稱良醫，雖取穴針灸，上古治法不同，豈神聖之功，殆不可云。
　　一法，當於癸亥日夜二更時，六神皆聚之時，解去下體衣服，直身平立，用筆於其腰上兩傍微陷處點定，針家謂之腰眼，然後上床合面而臥，每灼小艾灶七壯，兩腰眼共一十四壯。勞蟲或吐出，或瀉下，即可平安，斷根更不傳染。
　　灸後服藥
　　生地黃汁　青蒿汁　薄荷計　童便　好酒右各二升，同煎成膏入　柴胡去蘆　鱉甲醋炙　秦艽各一兩　麝另研　朱砂各半兩
　　右五味為細末，入前膏為丸，如梧桐子大。每服十五丸至二十丸，溫酒下，忌生冷毒物。
　　又取蟲方。
　　凡取癆蟲，可於三節骨上一穴，膏肓二穴，每穴灸七壯，然後吃飲食調理方，下藥取蟲，其蟲或如亂絲，或如紅錢者是也。
　　春用雄黃　硫黃　巴豆一粒，出油　豆豉七粒
　　右同前藥共和，研為丸，如梧子大。次用童子不吃飯的小便一合，酒一盞下。
　　夏用蘆伏子　鶴虱　硫黃　巴豆一粒，去油豆豉七粒
　　右同前藥丸，如前湯使下。
　　秋用錫灰　雄雌二黃　綠豆粉　豆豉七粒　巴豆一粒，去油
　　右同藥為丸，用前湯使下。
　　冬用雄雌二黃　錫灰　巴豆去油　豆豉七粒
　　右為丸，同前湯使下。
　　淨明法中治勞瘵方。
　　度師玉真先生傳：其方須先煉度如法，次以南木香五錢重，切碎，用新潔瓦器慢火煎出濃汁，分作二處，留出木香渣將在，一處調朱砂書符用，一處調青蒿用。青蒿九斤重，切碎，用新潔鐵鍋，水煎一日，去渣，取濃汁，入前木香渣，再煎去渣，以前木香濃汁一處慢火熬成膏。朱砂五錢重，為細末，用前一處木香汁，調書五炁符，及煉度中。五炁符燒化，入木香汁內，就用此化開青蒿膏子，與患人服，切戒勿令患者知之，務在志誠而為也。仍忌一切外人畜類等見之，無不神效，此方行是法者，用之尤為妙也。
　　急救仙方卷之十一竟
　　#1肉：疑當作『內』。
　　#2堞：疑當作『渫』。
　　#3低：疑當作『紙』。
　　#4立：疑當作『粒』。
　　#5寸：此下疑脫『半』字。
　　#6氣：此前疑脫『得』字。
　　#7氣：此前疑脫『得』字。