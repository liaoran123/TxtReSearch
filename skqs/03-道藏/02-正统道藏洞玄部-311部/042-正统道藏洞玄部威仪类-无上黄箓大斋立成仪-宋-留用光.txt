
　　經名：無上黃籙大齋立成儀。五十七卷。宋留用光傳授，宋蔣叔輿編撰。底本出處：《正統道藏》洞玄部威儀類。
　　無上黃籙大齋立成儀卷之一
　　三洞法師沖靖先生留用光傳授太上執法仙士蔣叔輿編次
　　儀範門
　　序齋第一
　　靈寶十部飛天妙書，三十六卷，生於元始之先、空洞之中。天地未根，日月未光。幽幽冥冥，無祖無宗。靈圖革運，玄象推遷。真文玉字，元始登命。太真按筆，玉妃拂筵。鑄金為簡，刻玉為篇。祕於玉京七寶玄臺紫微上宮，眾真侍衛，朝慶靈文。生天立地，開化神明。上謂之靈，施鎮五嶽，安國長存；下謂之寶，靈寶玄妙，為萬物之尊。其量莫測，巍巍太空。舊科四萬劫一出，皆傳宿有金名刻簡、來生應為仙者。玉宸大道君，愍兆庶之塗炭，哀地獄之苦惱。慇懃懇請，下降世間，斯實齋法之祖也。和天安地，保國寧家。度死濟生，求仙學道。共弘斯經，難以言宣。太上大道君，告高玄大法師曰：夫來入吾法門，上希神仙，飛騰穹蒼。次願家國安寧，過度萬患。消災滅禍，請福求恩。當先修靈寶齋，上解宿世重過，拔度惡緣；下解己身積行以來，所犯罪愆。勤行齋直，坐致飛仙，此治行之本、求道之原。學無此法，徒勞心神。宿根不解，聖道泯泯。古聞其言，今希見其人矣。太極真人曰：靈寶無上齋，皇老君天尊大聖，常修奉不倦，而况道士仙人，可不翹慕之乎。高上老子曰：道家所先，莫近乎齋。齋法甚多，大同小異。功德重者，惟靈寶齋。世希能學之矣。學之者，皆大乘之士，前世積慶所鍾，去仙近也。清齋誦經，仙道自成，何必藏山藪也。昔正一真人受命導世，奉荷靈寶，自以齋法旨趣淵微，法禁森嚴。非愚淺始學，所可明了。廼妙出五稱文，撰立正一齋法，目為旨教，以遺祭酒籙生。靈寶之教，祕而不傳，仙人口口相授。太極仙公始筆之書著，敷齋威儀之訣。陸天師復加撰次，立為成儀。祝香啟奏，出官請事，禮謝願念，罔不一本經文。張杜二師繼出玄風，益暢登壇俯仰之格。相去雖數百年，前後蓋一轍也。至於痛庸師之不學，憫流谷之無識，非非相承，其失不悟。以簡便為適當，以古法為難行。則自張萬福天師以來，嘗病之矣。今世醮法，徧區宇而齋法幾於影滅跡絕。間有舉行之士，又復不師古始。信末師而哂前哲，是流俗而悖經教。壇儀乖疏，科式舛謬。甲造乙習，遂成舊章。切切用力於徼，影響譎詭幻怪之間，以為捨是則無以起信末俗。而紫闕洪儀，玄臺祕典，所以度天人，息生死者，竄易殆盡，日就湮微，可勝痛哉。夫三洞諸齋，莫不以神經為本、懺謝為先。登壇啟祝，罔非龍漢舊文，依文而行，是為齋法。今將十部妙經、三洞經科、靈寶玄範及留冲靖所傳古齋一宗軌儀行遣，叅以所受法訣，攷證編次，修為成書，合三十六卷。以上追張杜二師之遺躅，仍以齋法修用一門，總其綱領，訂其疑誤。各釋經文之所從出，隨事為之辨正，庶俾結齋之士，得所遵承，據文便可施用。雖非親遇太上面授儀則，然經文昺著足為章程。道由人弘，何有不可。天尊告太上道君曰：吾於龍漢之中，與三寶相隨。逮至赤明，世世出化，教道三乘。已得道過去及上聖大神諸天帝王妙行真人，莫不承範威儀，修行大法，以成自然。君今方當試教三代，探索真文，宜備天儀，開度羣品。使有心者，得成神仙。靈寶三元宮中，有三部威儀，合二十四條。上元總真、中元總神、下元總仙，上應二十四真，中應二十四神，下應二十四氣。八景三部，兀始之宗。今悉以相授，其道尊重，謹勿輕傳。來世運促，人心破壞，必生異念，不信經法。吾經當還三元宮中，須至清炁三代交際、龍精乘晨、世道太平，吾經復出，下世開度。今真文祕典，尚留下世，未還三天。正使真仙，復出現世，亦知不易斯文也。齋法品類，方便多門。禮祝啟顯，隨用或別。至於威儀俯仰之格，相遠不能以寸，大要不越諸此。苟能以清虛為體、恬澹為用，安神定氣，心府泰然，思神念真，依儀行事。以之祈真，真必降矣。十部妙經，靈寶諸齋之祖。建齋之時，施鎮壇內。供養尊禮，所不可闕。留冲靖有云，以三洞真經為道本，以十方懺謝為真誠。精思九朝，密投三簡，斯言盡之矣。行齋之士，當職參三洞，身受上法。庶於齋事，無所窒礙。儻冒時宜行自速玄憲耳。然十部妙經，世亦罕備。且有終身不得盻其篇目者，敬開具安鎮齋壇合用神經，如左。儻使經教，流布世間，則齋法庶不泯沒矣。
　　齋壇安鎮經目
　　凡靈寶齋會，皆可施用。
　　太上靈寶元始五老赤書玉篇真文天書經
　　洞玄靈寶赤書玉訣妙經
　　洞玄靈寶運度大劫經
　　洞玄靈寶丹水飛術運度小劫經
　　洞玄靈寶天地運度自然妙經
　　洞玄靈寶空洞靈章
　　洞玄靈寶玉京山步虛經
　　洞玄靈寶自然九天生神章
　　洞玄靈寶無極大道自然真一五稱符經
　　洞玄靈寶諸天內音自然玉字
　　洞玄靈寶八威召龍妙經
　　洞玄靈寶智慧上品大誡經
　　洞玄靈寶智慧罪根上品誠經
　　洞玄靈寶三元威儀自然真經
　　洞玄靈寶長夜之府九幽玉匱明真科
　　洞玄靈寶智慧定志通微妙經
　　洞玄靈寶金真法輪誠業本行上品妙經
　　洞玄靈寶玄一三真勸誠法輪妙經
　　洞玄靈寶無量度人上品妙經
　　洞玄靈寶諸天靈書度命妙
　　經洞玄靈寶滅度五鍊生尸妙經
　　洞玄靈寶三元品戒功德輕重經
　　洞玄靈寶宿命因緣明經
　　洞玄靈寶仙公請問經
　　洞玄靈寶仙人請問本行因緣眾聖難經
　　洞玄靈寶道引三光妙經
　　洞玄靈寶三都八景神仙二十四生圖經
　　洞玄靈寶飛行三界通微內思妙經
　　洞玄靈寶藥品
　　洞玄靈寶芝品
　　洞玄靈寶變化空洞妙經
　　洞玄靈寶消魔寶真安志智慧本願大戒上品妙經
　　洞玄靈寶真文要解經
　　洞玄靈寶太極真人敷靈寶經文齋戒威儀諸要經訣
　　洞玄靈寶齋說光燭戒罰燈祝願儀
　　建齋總式第二
　　經曰：開度七祖，救拔三塗。黃錄大齋，最為第一。應驗開度，先審其人。實誠懇切，皈依信向，在於科法，甚為宣行。方可許其奉示，以投‘狀式，并齋中法信狀。建壇要在洞天福地、靖廬名山、玄壇宮觀，不經兵陣戰場、屠坊刑獄、生產塚墓、穢惡之地。仍卜三元八節、五臘三會等日，啟齋更符。庚申、甲子、四始十直、天恩天赦，名曰良日。若專度姐先，則要在亡者七七、百日、大小祥遠忌之日相合。齋主營辦齋中法信訖，携詣師門，投拜請師，受狀畢。即引齋官詣道前，取信香，焚以啟奏。既承投詞，嚴命同學同志，同學謂上道伺壇伺師之友。同志謂同其志，普為幽明者。苟非其人，和氣不生，有墮功果。共建齋功。受詞之後，師與齋官弟子，冥心一意，專以開度為念。修文修事，悉令具足，不使臨用有闕。擇日建立齋壇，壇心三寶位上，施帳座寶蓋。中安神經，內壇設十九香案、旛花燈纂，鋪設如法。有圖壇前左右，分立六幕。有式中置九幽神瞪。或於天門上壇外四圍，依法然燈。有圖增之東南，鋪迴耀輪燈。有圖壇之東北，鋪九獄燈。有壇壇之左，序立鍊度堂，供養煉魂聖位；壇之右，序立神虎堂，供養攝魂聖位；壇之東南，設受度堂，即齋主家九祖亡人位次遙對壇所。壇之後，正面鋪設道場，列上帝御座於中，兩旁列醮筵聖位。於道場前，左別設正一師位，供養天師、玄師、女師、嗣師、系師。又別設從章靈官位，供養寶章中仙寮靈官等。未關啟齋壇前，凡進章奏，並於道場內行事壇前，向外立土地承差監臨正神位、前期三十二日，或二十四日，更看所度亡人多寡為則關召功曹符使土地，預告三清、玉帝、天皇、北極東極、五師三官、天樞院、地水嶽府、天下都大州縣城隍，堅立寶旛，告盟三界。有式闢一處為誦經室，開啟轉經，宣開啟疏。自此逐日精專修誦，度人上品、生神寶章、金籙度命、得道救苦諸經。禮誦朝天九幽懺法，稱揚玉皇賓號、太乙天尊、十方洞靈睿號，以多為功。印造焚化，功力有限。自此師與齋官等，入靖對齋，不交外事。前期十日，七日亦可，量事為之正奏三清、玉帝、勾陳、紫微、后土、東南二極、九幽朱陵洞淵真王、十方五老九天上帝、三十二天、木公金母。申日月二宮、五星四曜、五方五斗、南北二斗、五師三官、靈寶監齋正一三師、三省五府、三元四聖、九天天曹，諸真天真皇人、飛天神王、雷霆真宰、十極真人、南昌上宮符命經籙、水府都水監、五嶽四瀆、九江九壘、地府洞天、太歲尊神、龍虎君等。牒天下都大城隍、州縣城隍、係祀正神。諸道諸獄，九州社令，蒿里相公，水陸關津，五方境界，冥關幽路，五道大神，六道都案，監壇正神。關本司官將。劄司命土地。專牒三界直符、神虎追魂使者，賫持公文，預詣地水職司，根尋係薦亡靈、請領赴壇，伺候開度。次立遷神、超度等旛。有式關奏已訖，法師書篆，開度符籙。先期七日，或五、四日於道場內，拜奏啟告，玄穹解穢寶章。以次進拜，酆都赦罪章，告行元始符命救苦真符、玉清拔幽魂真符、破地獄真符、太上勑赦生天寶籙青宮九龍符命。接續進拜，開通道路、沐浴鍊度諸章。前期兩日，法師預集，羽流登壇，演習威儀。先正齋一日，臨午聲鍾。壇官齋主，威儀執事，祗請法師，入靖默堂。各先議定職次，會書職狀，依斑序立。請法師就座，齋主九禮三伏，長跪座下，致詞請師陞壇。俟師允請，贊引法師，陞高座祝香，敷座啟盟畢事，下座，書結盟狀。知職榜引，法師出堂立幕。齋官同師，至玄師堂中，上香，請玄師下降，點酌宣疏，讀結盟狀，一就焚燎。五帝幕，請五帝下降，點酌宣疏，讀結盟狀，一就焚燎。次天師幕，請天師下降，點酌宣疏，讀結盟狀，疏焚燎如上儀，留結盟狀在幕。次三師幕，請三師下降，如玄師幕之儀。次三官幕，請三官下降，如五帝幕之儀。次監齋幕，請監齋下降，如三師幕之儀。旋至外壇戶外，序立壇下，法師率眾，各執水盂楊枝，誦凈天地咒。以次陞壇，灑凈畢，依法禁壇。至神虎堂，關發玉劄落景。法師陞壇分燈，侍燈依式然點，令內外周徧。法師退歸靜默堂，齋官弟子具威儀，祗請法師陞壇宿啟。法師齋官，叅謁六幕。先五帝，次三師、監齋、三官、天師，次玄師幕法師率眾官，列班序立玄師前。齋官上香，捧詞函，自述修齋意訖。度詞法師，法師受詞告齋，吟道讚。次讚引至都門外，序立壇下，法師上香啟白，侍經宣啟壇疏，焚燎壇外，鳴金鐘玉磬，依法陞壇。旋至地戶，法師密咒入戶，率眾官以次陞中壇，至天門。法師獨陞內壇，上香行事，依料宿啟，敷露真文，宣靈官疏，說戒補職，宣禁回幕，參謝糾過，依法禮燈，召靈沐浴，引靈朝禮，送靈歸位，諷經咒食。第一日，正齋。叅謁六幕，依料三時行道。二上轉經，每朝引靈至壇下，叅朝三寶，懺謝罪愆。發爐、出官畢，引靈朝壇大謝畢，引靈復位靜夜，法師至九獄神燈前，祝告王清，破地獄真符。依式懺燈，誦九清梵唱破獄咒，持策杖，發符破獄。有儀，或宿啟夜未攝召，先為之尤妙。禮九幽神燈，懺迴耀輪燈。第二日，正齋行道，如第一日之儀。靜夜，普召九泉六道，全形沐浴，設斛鍊度，施戒傳符。第三日，正齋行道，如第二日之儀。晚朝進升度亡靈寶章。靜夜，宣行鍊度，變鍊亡魂，傳授九真妙戒，告行長生靈符，給付券誥，斬滅三尸，飛度五戶，昇上法橋。牒天門守禦諸神，保舉亡靈，上登天府。第四日，侵晨。或先一日亦可關發設醮，請狀奏三清上帝，申三官大帝。尅日進投龍簡，依式次第，散壇進拜，言功朱表，還戒納職，奉辭三寶，解壇下榜。次辭五帝三師，監齋三官，天師。次至玄師前，回向禮謝，拜送徹幕，瘞簡投龍。齋官弟子禮謝，法師受禮。至夜，設醮謝恩，進奉車輦錢馬。功德都疏三清玉帝、靈寶五師，言功三官，申東嶽，回兵牒城隍，回祠出給無劄付功曹土地等，依格推功。竣事，法師歸堂，弟子拜謝，交賀禮成。
　　鎮信第三
　　經曰，古人淳樸，懷道抱德。不貪不欲，各足於身。但用志誠，自可通感。不須財寶，玄合天真。末代時澆，人民矯詐。唯恡財貨，不識因緣。賤命重財，亡家破國。內懷萬惡，外結凶犴。相繼滅亡，未曾自悟。念是之故，令遣散之。一則外賊不起，內外安靜。眾禍消除，所以質信效心、以財為首。財既可捨，心亦隨之。聖善明通，隨夫心意。高天厚地，玄聖上真。非信不通，非心不感。通感之至，在乎信焉。
　　金龍十三枚十枚鎮＋方，三枚隨簡投之
　　金龍各重一兩，長三寸六分。國用上金，公侯大臣次金，士庶銀銅塗金，並可通用。科曰，龍者，上天之驛騎也。傳送通感，龍驛為先。負簡，即騰信三官；效誓，即告盟十極。鎮信之法，以龍為首。闕者，考屬陰官曹。
　　鎮綵十一段十段十方，一段命信
　　東方青紋九，南方絳紋三，西方白紋七，北方皂紋五，上方碧紋三十二，下方黃紋三十二，四維黃紋各一十二。十方合一百三十六。天子匹數，諸侯丈數，士庶尺數。本命紋繒、天子諸侯紫色，士庶以本命納音色。匹丈尺數，各隨本命。外加一，以表延生之信。科曰，紋繒者，顯五行之色，象十方之氣。降十天，致五帝，通真效信，請命祈靈，不可闕也。闕者，考屬天官玄都曹。
　　鎮十方紙墨筆硯一十副紙，每方用一十二幅
　　科曰：建齋行道，或救拔億曾萬祖，先後亡靈。或請福祈恩，消災謝過。則四司五帝、三界十方，紀錄善功，校定罪名。當以紙筆為錄功紀善之籍，質信於十方，不可闕也。闕者，則十天五帝，不錄其功；九幽三官，不除其過。闕者，考屬三官曹。
　　鎮十方香花十拌
　　科曰：香者以通感為用，隔氛去穢。花者以鮮潔二為美，表瑞效珍，請福祈真。香花為本，香以沉水降真，花以香潔木生者。無花，可用五綵剪成，以鎮十方，不可闕也。闕者，考屬陰官曹。
　　鎮米二斛四斗或一斛二斗
　　科曰：米以鎮信天官，增加品祿。闕者，考屬天官曹。
　　鎮油二斗四升
　　科曰：油者，陰類也。陰中生陽，以油鎮陰，官續陽景。闕者，考屬陰官曹。
　　鎮炭二十四斤
　　科曰：炭者，陽類也。陽中生陰，以炭鎮陽，官資陰氣。闕者，考屬陽官曹。
　　鎮錢一萬四千或二千四百，或一千一百
　　科曰：金錢一萬四千，以代上金之信。質心三界，告盟十天。闕者，考屬天官玄都曹。
　　槿木簡三面
　　簡各長一尺二寸，闊二寸四分，厚二分。科曰：簡者，記也，告也。記世之功，告盟上真、上下正方。天子以玉為之，玉有九德，禮天地之信也。餘皆槿木為之，或□木，丹界五行。丹書國號年月、建齋之所，及法師姓名。投於名山大洞、靈泉龍穴及齋壇之中，告天地水三官，使著明齋事，奏于上境。闕者，考屬地官九都曹。
　　鎮十方玉璧十枚、投龍璧三枚
　　十方璧、各徑二寸四分，厚二分。圖形虛中。科有正潔之德，可以盟感上真，故以為信。若投龍簡，當以青絲金鈕，纏而副之。青絲以代割髮，金鈕以代歃血，上告三官也。投龍璧，天官蒼璧、圓形，地官黃璧、方形，水官黑璧、六出形。闕者，考屬地官九都曹。
　　投三簡，金鈕二十七枚
　　投簡之法，當用金鈕，以副于簡。三簡，用二十七鈕，各徑九分，圜其外，如圜之刑。國家用金，臣庶以銀銅塗金。龍簡、璧、鈕式，詳見齋法修用門。
　　威儀第四
　　科曰：太上三尊，居玄都玉京之山，七寶玄臺紫微上宮。十方世界、上聖高真，一日三來，旋行朝謁。執符把籙，建節持幢。吟詠洞章，燒香散花。奏鈞天廣樂，鸞唱鳳舞。萬真稱慶，三界齊懽。今之齋法，登壇朝奏，吟詠步虛，一象玄都玉京也。威儀法式，莫不備焉。
　　節一對
　　五色絲為之，上下五層，懸竿頭上，金鳳銜綬帶。
　　幢一對
　　珠蓋珠網，八角一層，懸朱竿木胎，左龍右虎，龍虎銜綬帶。
　　旌一對
　　似節，無龍鳳綬帶，三層，五色絲為之懸竿。
　　珠旛一對
　　珠錦玉珮，金鳳銜之懸竿。
　　五明扇一對
　　以木雕成金彩裝，上布星斗，中列五嶽，下繪海瀆。堅以朱竿。
　　鶴羽一對
　　以木刻成鶴翅，堅以朱竿。
　　香爐、几案、裀席二十副
　　三寶一，十方十，高功都講奏案各一，六幕六，壇外香案一。此是齋壇所需之數，他處所用，不在此數內。
　　章函章案
　　函，槿木或□木、梓木為之，長一尺二寸八分，方闊二寸八分，正中上下，開三印池。案副之赤松子曆云，章案長二尺二寸，高八寸，仍須曲腳，以□楠梓木為之，違科奪筭。
　　龍頭書刀
　　削治名籍，輟惡舉善，落死上生。齋章之中，此亦為最。可刃長六寸、柄作龍形。刃以古鐵為之，柄以銀六錢為之拜表用，不可闕。
　　燈燭
　　行道禮誦，燈燭為急。非惟啟奏所須，抑亦消禳所用。經科具有多寡，要在隨力所營。或止依金籙簡文所載，然之照曜諸天，續明破暗。下道九幽地獄，上暎無極福堂。功德之中，此最為上。或兼諸香液，雜以蘭膏。各令合儀，自然降福。其燭十方各一，三寶前二，奏案前一，六幕等處，隨力設之。然燈所以續明照夜，太陽已出，當令侍燈法師，依法滅燈。今世日中亦然燈燭，所當革除。
　　無上黃籙大齋立成儀卷之一竟
　　無上黃籙大齋立成儀卷之二
　　三洞法師沖靖先生留用光傳授太上執法仙士蔣叔輿編次
　　壇幕第五
　　科曰：禮天地，通真靈，當建壇，以申至敬。三洞齋儀，規範不同，各見本法。靈寶黃籙齋壇，具式如左。
　　內壇十門，用長纂十八枚，短纂十枚，合二十八枚。以絳繩或青繩，三度欄之。第一度，自長纂花頭下，連門通欄之。第二度，自短纂花頭下，欄之。第三度，去第二度，二尺來許欄之。要與第一度絳繩，高低相似。其第二度、第三度絳繩，止欄空處，勿欄門也。又於長纂頭，十字交加，綳繩懸挂小旛及弔枝花之屬。十門之外，各依方位，掛三十二天嬸三十二首。每兩纂之間，施一燈纂。遇夜然燈。中外級壇，亦施燈纂，長七尺，並自壇面量起為則。纂上花頭之屬，不在數內。壇三級，各高一尺五寸，或一尺二寸，或九寸為則。
　　中壇四門，用長纂八枚，短纂二十枚，合二十八枚。開四門，餘悉用絳繩或青繩欄之。旛花相間，並如內壇。法應登齋行道，止自地戶出入，餘三門不可往來。常叮嚀臨壇執事等輩，六職之外，或添副職，叅贊行事，當次侍燈下立班。今世知磬掌儀，即古都講之職。表白即古監齋之職。點酌直壇即古侍經之職。手爐即古侍香之職。直燈燭即古侍燈之職。壇官各不舉職，而六職之外，始多冗名矣。
　　外壇，止於離宮，開一門出入。用長纂九枚，短纂十六枚，合二十五枚。除離宮外，餘悉欄之。旛花燈纂相間，如上法。執威儀者，每壇一面，分定三人。遇步虛旋繞，依次而行。常令一面有三人執威儀，旋繞不可令疏密不均也。
　　壇外然燈，總十有六，合一百五十九燈。太歲燈，隨年建。本命、行年、大小墓燈，隨齋主生屬安之。本命行年燈，隨十二支轉。大小墓燈、以五姓納音推。十方九宮、二十八宿、五嶽燈，並於逐方然之。七祖九幽燈，本法然於中庭，恐妨行事，可於西南然七祖燈，於鬼戶然九幽燈。田先生齋壇圖，又有六甲十直諸燈，無所經據。金籙簡文，亦無禮祝之法，今刪去。壇席狹處不可鋪燈，可於別處安之。依儀禮祝，此廣成先生之意也。
　　道戶燈二
　　本命燈三隨生年。
　　行年燈七男一歲起寅，女一歲起申。
　　太歲燈一隨本年。
　　大墓燈三宮羽辰，商丑，角未，徵成。
　　小墓燈五宮羽戌，商未，角丑，徵辰。
　　七祖燈七東北。
　　九幽燈九分八方，中央寄西南，立牌云東方風雷獄燈之類。
　　夾門燈二與道戶燈相對，列於門之左右。
　　二十四炁燈二十四東南。
　　八卦燈八分八方，各各立牌子。
　　九宮燈九分八方安，中宮寄神名立牌，書某宮燈。
　　十方燈十立牌。
　　二十八宿燈二十八勻布四方，起角之軫，各立牌名，云某宿燈。
　　三十六天燈三十六天門。
　　五嶽燈五分四方安，中嶽寄西南，各立牌。
　　右於各燈下立一牌，書燈名，云道戶燈、角宿燈之類。
　　內壇十門黃籙簡文靈仙品曰，十門，榜廣三寸三分，長二寸四分，隨方色。
　　東方　青華元陽門朱書青榜，卯地。
　　南方　洞陽太光門黃書赤榜，午地。
　　西方　通陰金闕門黑書白榜，酉地。
　　北方　陰生廣靈門青書黑榜，子地。
　　東北　靈通禁上門白書黃榜，寅地。
　　東南　始陽生黑門白書黃榜，辰地。
　　西南　元黃高晨門白書黃榜，申地。
　　西北　九仙梵行門白書黃榜，戊地。
　　上方　大羅飛梵門青書白榜，亥地。
　　下方　九靈皇真門黃書青榜，巳地。
　　中壇四門張清都儀，與此不同。天門黑書黃地，地戶赤書黃地，日門赤書朱地，月門白書黑地。
　　天門青書黑榜，亥地。
　　地戶黃書赤榜，巳地。
　　日門黃書青榜，寅地。
　　月門黃書白榜，申地。
　　外壇八卦纂，中開一門
　　震宮洞青之炁青書黃榜，正東卯地。
　　離宮洞陽之炁朱書白榜，正南午地。
　　兌宮少陰之炁白書青榜，正西酉地。
　　坎宮洞陰之炁黑書赤榜，正北子地。
　　巽宮梵行之炁黃書黑榜，東南巽地。
　　坤宮梵陰之炁黃書黑榜，西南坤地。
　　乾宮梵通之炁黃書黑榜，西北乾地。
　　艮宮梵元之炁黃書黑榜，東北艮地。
　　八卦纂之外，周迴依法然燈，以花柱欄之，壇纂八十一枚張萬福天師科法，用六十四枚，蓋壇止兩層，外止列八卦纂耳。
　　長纂三十五枚，枚長一丈，九尺出土。短纂四十六枚，枚長七尺六寸，六寸入土。壇纂三重，務在精好雕木漆畫，作蓮花火珠之形。上級中門，用長纂十八枚，短纂一十枚。中級四門，用長纂八枚，短纂十六枚。外級於離宮開一門，出入用，長纂九枚，短纂二十枚。以絳繩五百尺，作三度欄之門，兩旁各刻鏤日月瑞雲之形。又於三級之外，立花柱，各高三尺，或五尺，以青繩糜之，護凈隔凡。正中開一門，出入而已。
　　右按下元黃籙簡文靈仙品曰，拔度罪根威儀，當於中庭開壇。四面四角，上方下方，合十門。中央縱廣二丈四尺，四面標纂，牓題門位，上下整飭。又曰安中門畢，於十門外，開天門地戶、日門月門四角，合作四門，縱廣合長三丈二尺，名四界都門。安八卦標榜經中，止云兩級，蓋法天象地之義。今依廣成先生儀範，建壇三級，如或地形窄狹，不可依科，營建立止上中二級。外級就平地為之，務在變通，不可膠柱。外級止闊二尺，亦可。但中級拜跪，不可狹也。如上級二丈四尺，中級當三丈二尺。上級一丈八尺，中級當二丈四尺。
　　杜廣成先生曰：常情所見，皆以露壇為宜。殊不知誠之所感，則九天非遙。志所不通，則跬步為隔。若丹襟動於真聖，注念合於神明，豈屋宇之能蔽乎。且敕壇之後，尚不可壇內逆行，及外人干犯，忤真違禁，科式甚嚴，況風雨不常，晴景難久。苟或關奏之際，雨澤驟來。失雍容庠序之規，有匆遽奔馳之亂。首尾既紊，誠敬全虧。故儒家，沾服失容，不祭，蓋虞於此耳。以此論之，則壇在宇下，終始周旋，固無失於禮容，自可期於通感。
　　右立壇，要取方位端正，坐北面南。如宮觀屋宇，基址坐向不同。當以方位東西南北，定壇之坐向，或背或偏，却所不拘切。可遷就壇位坐向，取屋宇端正也。
　　玄師幕，居壇之東一次壇之南
　　靈寶玄師，為三天化主，乃闡教之師。應宣行齋事，當先關啟，證盟齋功，張帳幕，設聖像几案，供養如法。
　　五帝幕，居壇之西一次壇之南
　　五老上帝，主人天功過之錄，證質齋功。古齋在五方案上。杜儀令就三師位北，別張帳幄，設聖像几案，供養如法。
　　天師幕，居壇之東二次玄師幕之南
　　正一天師，為三天法主，乃出法之師。應有齋修，皆當關啟。張帳幕，設聖像几案，供養如法。杜儀無此
　　三師幕，居壇之西三次五帝幕之南
　　經籍度三師，為開度之宗師，資存念之首。各張帳幄，於壇之西，設聖像几案，供養如法。
　　三官幕，居壇之東三次天師幕之南
　　三官大帝，主三元考校之籍，證錄齋功。張帳幕，設聖像几案，供養如法。
　　監齋法師幕，居壇之西三次三師幕之南
　　監齋大法師，為靈寶齋法之主。監臨齋事，張帳幕，設聖像几案，供養如法。
　　右六幕，立於壇序。務在量地寬狹，隨宜鋪設。留冲靖立三師位於壇內，却添正一三師之幕。蓋自龍虎演教，相沿用之今依杜儀，置三師帳於壇之西。如屋宇窄狹，不可立六幕，當就東西二向，各設一幕。每幕設三香花案，仍以幕帟之屬，就案分隔之。遇有叅謁，並當中相通行事。東一幕，仍須移玄師居中，天師左，三官右。西一幕， 五帝居中，三師左，監齋右。蓋三幕併而為一，則當以中為尊，而左右相次也。
　　鍊度堂
　　列鍊度帝真仙眾之位。冶鍊亡靈，遷升幽爽。設聖像几案，供養如法。屋宇窄處，臨鍊度夕，隨宜設之。
　　神虎堂
　　列神虎夫人將吏之位。帳幄供養如法。此堂常簾幕，無令外人出入。
　　監臨所
　　列城隍、土地、監壇正神、承差神吏等。在壇之西。杜儀云，關召敷奏，傳感上玄。凡建齋壇，土地為首。亦宜設位，遙對壇前。香花几案，供養如法。
　　受度堂杜廣成儀，立于東南上。
　　遷拔九幽，洗滌玄祖。宜設位遙對壇所，列係薦亡靈之位。餚饌供養如法。
　　靜默堂
　　中設高座及大法師座，眾官座列兩旁，中列齋法祖師之位。供養如法。
　　靖室
　　高功法師行持書篆、符籙之所。中列天真皇人、黃籙院真宰、符籙中典籙靈官等。供養如法。
　　普度堂
　　外設菱郭，中安斛食。立六道位，餚饌供養如法。近水際為之，尤佳。
　　誦經堂
　　中設三清三寶之位。香花供養如法。纔開啟畢，即集道眾於此。轉誦訖事，具疏宣懺。
　　請師第六
　　科曰：開度天人，救護群品。非師不度，非師不仙。況建齋請福，濟度存亡。必得其人，庶獲通感。在於備受圖籙，閑練齋科，知俯仰之儀，明進退之格。思神念真，若面奉金闕；關啟敷奏，若躬朝玉皇。庠序得宜，閑雅無失。注心丹至，精誠通感，乃可謂之師矣。若法師佩三洞、眾官叅洞玄者，可著之。闕人之處，可洞玄為法師，紫虛正一為眾官。齋法出於靈寶，屬洞玄。以此行之，理亦為當。其他十戒，白簡道士不可著職升壇。此外竊預名號，自貽冥譴。登齋眾官，要在契心協志共建齋功。一或異同，有傷和氣，隳墮功果。蓋以皇天厚土，幽府重泉，十方無極之鄉，三界難量之際，非得至人，謄詞啟告，依式關宣，則何以和同天人，蒙福幽顯。如是末學下士、泛泛之流，道行既不素充，齋法又非閑習，惟務財利，冒昧宣行，非惟徒役精神，虛費財寶，將見學法未備俯仰之格，進止有犯太真之科，擿埴冥行，自速玄憲，建齋之主，豈免負累乎。結齋之士，雖不厭多，然德行難全，恭勤者少。大凡以七人已上，至十四人為率如。乏人之處，無身佩真文上法者，則不必廣延，濫備名數。今世道教陵夷，互相宿習。凡受籙者，止就宗壇，請籙詞及法服帖為據，儼然自稱某籙弟子，冠裳楚楚，殊似可觀。欺夫罔道，無甚於此，所宜痛哉。不使登壇縱壇，宮闕處亦須備受都功盟威籙者，方可著之。
　　眾官法服品位第七
　　科曰：一服者，所以旌禮也。登壇朝真，不容紊亂。經圖備職籙高卑，用以彰明各在法度。始於正一，終於講師。高下之儀，一如定制。
　　正一法師
　　玄冠，絳褐，黃裙，絳帔。二十四條丹火玉珮。斬邪之劍，長二尺四寸。
　　紫虛法師
　　玄冠，黃裙，黃褐，黃帔。二十八條青玉珮。紫虛陽光之劍，二尺八寸。又五帝召靈之劍，明玉佩。
　　洞神法師
　　玄冠，黃裳，青褐，黃帔。三十二條白玉珮。太一三元之劍，三尺。又三皇太乙之劍，青玉珮。
　　洞玄法師
　　芙蓉冠，黃裳，紫褐，紫帔。三十二條明光玉珮。八景揮靈之劍，三尺六寸。又五帝威靈禦邪劍，素玉之佩。
　　洞真法師
　　元始冠，青裙，紫褐，紫帔。青裹表三十九條，珠玉綉履。震靈之座，玉簡瑤笏，震靈之劍。左右垂玉珮珠璫。前後通真召靈之符。或仙衲雲霞之帔。
　　大洞法師
　　元始冠，黃裙，紫褐，五色雲霞帔。劍珮如洞真法。
　　三洞講師
　　元始冠，黃裙，紫褐，九色雲霞之帔。無劍珮。
　　如上品職高卑，皆為朝真法服。陞壇以朝真交靈也。寶海云，劍者，辟邪制非,威神伏魔。珮者，進止動靜，外中律度，各有第級也，夫天真上聖，法式威儀。萬品千名，變化無極。至於樓臺宮闕，結氣凝雲。恍惚有無，不常厥所。或飛臺行館，空裹轉移。或金闕玉樓，虛空化出。或大包宇宙。或細入毫芒。其於羽衣雲衫，霞衣玉珮，珠幢寶節，飛印瓊冠，瑤笏霓旌，鳳輿龍轂，日旂月旆，鶴駕鸞驂，雖資變化之神，亦有等差之秩。所以朝真法服，劍珮冠衣，取象上真、垂儀下士。若其清齋端默，靜室凝神。合炁虛無，遊心澹漠。密朝大帝，隱叩玄關。無煩服飾之殊，自會感通之要。尊卑品秩，一切泯然。其如行教表儀，立規定體，各循階序。此可為常按而行之，亦玄門之盛美也。弘法之士，其勉之焉。
　　齋饌第八
　　几營齋饌，飯食隨時，餅果蔬菜。並須清凈，安置如法。勿使小兒、禽畜污犯，其酥乳酪並不得登齋廚。齋後，茶湯方可，通炁而已。正齋之日，上三寶前及監齋法師、監壇正神獻齋。聊以表誠，不在多品。仍於三寶十方及諸幕前，備時果供養，獻細茶棗湯。三寶、三十方、十六幕、十四監臨，量力獻之。每朝發爐後，茶。大謝時，獻湯。諸幕叅謁時，即便獻茶湯也。
　　沐浴第九
　　登齋入靜，以潔為先。內以法水洗心，外以香場洗垢。心靜則塵念自息，垢除則真氣流行。學道之人，常宜澄心定慮，沐浴薰香。可以通達神明，感絳真聖矣。每修齋之前，當煮五香之水以浴。青木、荊芥、零陵、蘭香、真檀如無五香之處，可依紫虛元君沐浴解穢法，以竹棄十兩，桃白皮十兩，以水二斗，煮一兩沸，通寒溫，先飲一盞。以此沐浴，諸穢自散。凡入靖行香，水漱口謂之除穢。出靖亦如此，謂之閉真炁。
　　日辰第十
　　崇建大齋，要擇節會開壇。謂宿啟日及正齋第一日散日，更值艮日尤佳。雖得吉辰，仍避丙寅丁卯、丙申丁酉，戊辰戊戌及受死、龍虎偶為善。惟三會無避忌。若啟齋也得吉日，而以後屆分或值當避之日，測不須忌。拜章却忌六戊日，以天門不開故也。關發文字，避截路空亡、時值大吉小吉、傳送功曹為美。
　　三會日
　　正月七日天曹舉遷賞會　七月七日地府慶生中會　十月五日水府建生大會
　　八節日
　　立春　春分　立夏　夏至　立秋　秋分　立冬　冬至出玉清經
　　五臘日
　　正月一日天臘　五月五日地臘　七月十五日道德臘　 十月一日民歲臘　十二月王侯臘。逢臘日，是王真人授趙真人
　　小三會日
　　庚申日尸神白人罪過　甲子日方一簡閱神祇　本命日百神朝身
　　四始日
　　正月一日　四月一日　七月一日　十月一日
　　十天逐月下降日明真科，拔度死魂罪對上品，常以六陽月每月合十日及八節甲子庚申日，依威儀具法開啟。
　　一日，八日，十四日，十五日，十八日，二十三日，二十四日，二十八日，二十九日，三十日。
　　節會日
　　甲午天節，甲申地節，甲子人節，甲辰四時會，甲戌五行會，丙午天會，壬午地會，壬子人會，庚午日會，庚申月會，丁卯真仙會，辛酉星辰會，月三日斗辰會，本命日萬神會，出女青律。
　　受死日
　　正月戌，二月辰，三月亥，四月巳，五月子，六月午，七月丑，八月未，九月寅，十月申，十一月卯，十二月酉。
　　龍虎日
　　正月巳，二月亥，三月午，四月子，五月未，六月丑，七月申，八月寅，九月酉，十月卯，十一月戌，十二月辰。
　　聖忌日
　　丙寅丁卯道父忌　丙申丁酉道母忌　壬辰壬戌北帝忌　戊辰戊戌南帝忌
　　帝酷殺日
　　正月庚申日又初二日　二月辛亥辛卯又初九日　三月甲戌庚戌又初十日　四月癸亥日又十一日　五月壬子日又十一日　六月癸丑日又初十日　七月甲寅日又十二日　八月乙卯日又十三日　九月甲辰日又十三日　十月丁巳日又初八日　十一月丙午日又十五日　十二月丁未乙未又十三日
　　月將選時陽日起，大吉順行。陰日起，小吉逆行。皆以本日支遁起。
　　天罡　太乙　勝先　小吉　傳送　從魁　河魁　登明　神后　大吉　功曹　太衝
　　空亡時
　　甲己日申酉時　乙庚日午未時　丙辛日辰巳時　丁壬日寅卯時　戊癸日子丑時
　　天門開閉時
　　陽日，陰時開，陽時閉子寅辰午申戌為陽日
　　陰日，陽時開，陰時閉丑卯巳未酉亥為陰日
　　無上黃籙大齋立成儀卷之二竟
　　無上黃籙大齋立成儀卷之三
　　三洞法師沖靖先生留用光傳授太上執法仙士蔣叔輿編次
　　預告門
　　正薦投壇狀式
　　鄉貫住居，具官位姓某
　　右某，伏為亡親某非本宗，乃著姓命係某甲子某月時生，於某年月日，在某處命過，享年幾歲，葬某處。今月某日屆于某節，欲為某亡懺罪，期瑟縮述平生愆過，心常自愧者慮從傾逝，或滯幽冥。願假修崇，用伸薦拔。兼為合門先遠，罔測升沉。夙世業愆，未曾湔洗。乞就某處，開建無上黃籙大齋三晝夜，滿散修設，謝恩清醮，三百六十分位或二百四十分位及土惡之家一百二十外，別設賓官位四十分，餘並同仰仗道慈，俯超逝識。開明苦暗，普濟幽沉。集此殊因，上資家國，利安品物，福佑見存。謹依科法齎備，建齋法信，醮用物儀。具狀投上清三洞法師某君門下，伏乞法慈，特賜矜允。言擇日開建施行，未敢自專，伏候法旨。
　　歲次某甲子年月　日具官位姓某狀
　　可漏
　　狀　　　　　　　　授
　　上請三洞法師某君門下
　　具官位姓某謹封
　　普薦狀式謂集眾財建大會者
　　鄉貫住居，欲充黃籙大齋會首，具官姓某，同在會士庶男女等。
　　右某等，幸因宿慶，叨際真風。欲伸追悼之誠，願假薦嚴之力。兼為各門先遠，罔測升沉。夙世業愆，未曾湔洗。伏聞無上黃籙大齋，功高萬法，澤被十方。共發虔誠、同伸修奉。乞就某處開建無上黃籙大齋三晝夜，滿散修設，謝恩清醮，三百六十分位。所資功德，普為在會，係薦眾魂，及往逝親緣，囚徒罪爽，解除業累，開證生方。仗此齋功，上資家國，利安品物，福佑見存。謹依
　　科法齎備，建齋法信，醮用物儀。具狀投上清三訶法師某君門下，伏乞法慈，特賜矜允。擇日開建施行，未敢自專。伏候法旨。
　　年　月　日具位姓某狀
　　可漏同前
　　鎮信禮物狀
　　鄉貫具官位姓某，今具建齋鎮信下項：
　　金龍十三條，
　　玉璧十三枚，
　　鎮綵一十段，
　　命信若干尺寸，
　　紙筆墨硯十副，
　　鎮米二石四斗，
　　鎮錢二萬四千或二千四百，
　　鎮油二斗四升，
　　玉簡三片，
　　金鈕三副，
　　青絲一兩二錢，
　　信香若干，
　　朱砂一兩二錢，
　　龍頭書刀一柄。
　　右件信儀，隨狀見到。應沿齋豔所須，一一備足。謹具狀投靈寶大法司，伏候法旨。
　　年　月　日具官位姓某狀
　　可漏
　　鎮信禮物狀申
　　三洞法師某君門下
　　具官位姓某謹封
　　正薦齋意如非行大法，入內投靈寶大法司，委有窒礙。其奏狀云，投臣。申狀云，投某。牒劄云，當院目。餘並同。
　　鄉貫某路某州縣居具官某人狀稱，伏為亡親某乙命係某甲子某月日時生，於何年月日，在某處因患身亡，享年幾歲。今月某日屆于某節，慮從傾逝劊或滯幽冥。願假修崇，用伸薦拔。兼為合門先遠，罔測升沉。宿世業愆，未曾湔洗。謹齎建齋法信，醮用物儀、投靈寶大法司，乞就某處宮觀，開建無上黃籙大齋三晝夜，滿散祗設，謝恩清醮，三百六十分位。仰仗道慈，俯超逝識。開明苦暗，普濟幽沉。集此殊因，上資家國，利安品物，福佑見存。
　　普薦齋意欲充二字，止發預告用。之發預告後，便除去之。
　　鄉貫某路某州縣居，欲充黃籙大齋
　　會首，具官某乙同在會士庶男女等如有見任官入會，作官僚士庶等。狀稱，伏念某幸因宿慶，叨際真風。欲伸追悼之誠，願假薦嚴之力。兼為合門先遠，罔測業愆，未曾湔洗。伏聞無上黃籙大齋，功高萬法，澤被十方。共發虔誠，同伸修奉。謹齎建齋法信，醮用物儀，投靈寶大法司，乞就某處宮觀，開建無上黃籙大齋三晝夜，滿散修設，謝恩清醮，三百六十分位。所資功德，普為在會，係薦等魂，及往逝親緣，囚徒罪爽。解除業累，超證生方。仗此齋功，上資家國，利安品物，福佑見存。
　　行遣通用式
　　諸奏申狀，用勻凈展劄紙。前空一掌，後空兩掌。關牒用狀紙。
　　諸奏狀稱臣。申狀稱名。天樞院用司額，稱本司。關牒，稱當司。
　　諸帝尊並用奏狀。聖位以黃簽書，臨時貼。其餘並用申狀。
　　諸奏三清玉帝，稱道慈勑旨。諸帝，稱天慈睿旨。后土，稱宸慈聖旨。
　　諸貼黃，分單行寫，闊二寸四分高三寸或闊三寸高三寸六分為則。粘狀前背後合縫處，書臣名用印。
　　諸倚黃，用小黃簽，側貼太歲下。
　　諸可漏，並貼黃。一位者，用黃簽側貼。兩位以上者，用稍闊黃簽中貼。兩位四位，以右為尊。三位五位，以中為尊。
　　諸方函，不拘奏狀、申狀，並不貼黃，不稱臣，兩頭止書名。章表符誥，同此。
　　諸奏申狀聖位合者，方函題最前一位。
　　諸帝尊，並獻龍車。后土皇祇，獻鳳輦。
　　諸公牒關劄引，並批朱。公牒摺角，封書名，押字散牒。關劄用可漏，押字不書名。
　　諸年辰，若甲子年，則云太歲甲子。自乙丑年至癸亥年，並同。
　　諸御位稱陛下，后土稱殿下。
　　諸帝稱御前，諸真稱聖前，神祇稱神前。
　　奏
　　玉清凡狀內雙注者，分正薦普薦用。以意續文，餘同此式。
　　具法位臣姓名
　　今據某布政使司某府縣某里社居住入前齋意至福佑見存，臣據詞難抑，謹集法籙道士一壇，依下元黃籙簡文靈仙品格，建立靈壇，結盟立誓。寅奉寶齋，先颺寶旛。上聞齋意，看誦太上真經睿號。擇日開啟齋壇，恭按玄科，宣揚祕範。仰祈恩霈，普濟存亡。除具事由，上奏諸天尊帝，請降睿旨。申三界真司，牒合屬去處。各乞照會祟建大齋事理。亡靈某乙，在會係薦亡魂及建齋弟子家，億曾萬祖，歷劫種親。十方九幽，苦魂滯魄。權停考對，落滅惡根。願假道力，恩光至期，親朝壇陛，懺雪罪垢，祗受齋功。所有元始符命、寶籙真符、開度一宗、靈文祕篆，及建齋醮謝日，分別具奏。聞欲得三界十方、合屬去處，預使聞知，普今遵奉，須至奏聞者。
　　右臣謹錄狀，上奏玉清上帝元始天尊、上清大帝靈寶天尊、太清大帝道德天尊陛下。恭望道慈，特降勑旨，頒行三界十方，允臣所奏。冒犯天威，臣誠惶誠恐，稽首頓首，死罪謹具，狀奏以聞。謹狀。
　　歲次某甲子某年月日具法位臣姓名狀
　　貼黃
　　奏為某人眾會，添等字，後同乞崇建
　　無上黃籙大齋正薦亡親某等，普薦在會眾魂。
　　及十方九幽苦魂罪魄，欲得敕命，頒下三界十方，預行照應事，伏低
　　敕旨。
　　倚黃
　　乞下　三界十方施行
　　可漏
　　如開寫奏狀三函，每可漏一箇，書天尊一位。
　　上清大帝靈寶天尊
　　玉清上帝元始天尊陛下　具法位臣姓名狀奏謹封
　　太清大帝道德天尊
　　方函
　　奏狀一函謹謹上詣三天門下上清天樞院呈進
　　具法位臣姓名謹重封
　　昊天
　　具法位臣姓某
　　今據某布政使司某府縣某里社居住，同三清狀，至普濟存亡除具事由，飛奏上帝，乞降勑命，及奏諸天帝尊，請降睿旨。申三界真司，牒合屬去處。各乞照會崇建大齋事理。將亡故某乙在會係薦等魂，及建齋弟子家，億曾萬祖，歷劫種親。十方九幽，苦魂罪魄。權停考對，落滅惡根。願假道力，恩光至期，親朝壇陛，懺雪罪垢，祗受齋功。所有元始符命、寶籙真符、開度一宗、靈文秘篆，及建齋醮日，分別具奏。
　　聞欲得三界十方、合屬去處，預使知聞，普令遵奉，須至奏聞者。
　　右臣謹錄狀，上奏太上開天執符御曆含真體道昊天玉皇上帝陛下，恭望道慈。後同三清狀結
　　貼黃
　　倚黃並同三清
　　可漏照狀，聖位僉聖位換易
　　天皇
　　具法位臣姓某
　　今據某布政司某處，同昊天狀，至須至奏聞者。
　　右臣謹錄狀，上奏勾陳星宮天皇大帝陛下恭望天慈，特降睿旨，頒下三界十方，合屬真司。允臣所奏，冒犯天威。同三清狀結，至謹狀。
　　貼黃同三清狀，改勑旨作睿旨
　　倚黃同三清
　　北極
　　具法位臣姓某，
　　今據某布政司某處同昊天狀，至須至奏聞者。
　　右臣謹錄狀，上奏紫微中天北極大帝陛下，恭望道慈，特降睿旨，頒下三界十方、合屬真司。允臣所奏，昌犯天威。同三清狀結，至謹狀。
　　貼黃同三清狀，改勑旨作睿旨
　　倚黃同三清
　　東極
　　具法位臣姓某
　　今據某鄉貫居住同天皇狀，至須至奏聞者。
　　右臣謹錄狀，上奏東極宮中大慈仁者，尋聲赴感太乙救苦天尊御前，恭望道慈，允臣所奏。特降睿旨，頒下三界十方，咸令遵奉。仍乞慧光，照徹幽夜。使受苦眾生，出離幽暗，得睹光明，普詣齋壇。承功超度，冒犯天威。後同天皇狀結
　　已上可漏並同前式
　　貼黃，倚黃並同天皇
　　無上黃籙大齋立成儀卷之三竟
　　無上黃籙大齋立成儀卷之四
　　三洞法師沖靖先生留用光傳授太上執法仙士蔣叔輿編次
　　天樞院繳狀
　　靈寶大法司
　　本司據鄉貫某人狀投稱入前齋意，至福佑見存，本司祗按玄科，修崇齋法。今預行飛奏上帝，告盟三界真司，牒合屬去處。欲乞敕命睿旨，頒下幽牢應干、合屬去處。咸使聞知，崇建大齋事理。將亡故某乙　在會係薦等魂，及建齋弟子家，億曾萬祖，歷劫種親。十方九幽，苦魂滯魄。權停考對，落滅惡根。建齋之日，特與赦拔冤愆，親朝壇陛，祗承符命，開度超生。今發奏狀五函，重封印全，須至開申下項：
　　三清上帝陛下，
　　昊天玉皇上帝陛下，
　　勾陳星宮天皇大帝陛下，
　　紫微中宮北極大帝陛下，
　　東極太乙救苦天尊御前。
　　右謹具狀，申三天門下上清天樞院。伏乞徑為通奏，恭請敕命睿旨，早與頒降施行。謹具申聞，伏候昭報。謹狀。
　　歲次某甲子某年月日具法位姓某狀申
　　五師應奏狀稱臣處，申狀並改稱名
　　具法位姓某
　　今據某布政使司入前齋意，至福佑見存，某據詞難抑，謹集法籙道士一壇，依下元黃籙簡文靈仙品格，建立靈壇，結盟立誓。寅奉寶齋，先颺寶旛。上聞齋意，看誦太上真經睿號，擇日開啟齋壇。恭按玄科，宣揚祕範。仰祈恩霈，普濟存亡。除具事由，飛奏上帝。乞降敕命，及奏諸天帝尊，請降睿旨，申三界真司，牒合屬去處。各乞照會，崇建大齋事理。將亡故某乙　在會係薦等魂，及建齋弟子家，億曾萬祖，歷劫種親。十方九幽，苦魂罪魄。權停考對，落滅惡根。願假道力，恩光至期。親朝壇陛，懺雪罪咎，祗受齋功。欲得三界十方，預知修奉，須至申聞者。
　　右某謹具狀，申玄中教主上清靈寶聖師真君，三天大法天師正一靜應真君，靈寶經師真君，靈寶籍師真君，靈寶度師真君聖前。伏乞聖慈，特降聖旨，下三界十方、合屬去處。預知今來修奉大齋事，特與照應施行。冒犯聖威，某下情無任惶悚之至，謹具申聞。謹狀。
　　歲次某甲子某年月日具法位姓某　狀
　　可漏
　　靈寶五位聖師真君聖前具法位姓某謹封
　　方函
　　申狀一函上詣靈寶五位聖師門下
　　具法位姓某謹重封
　　三官
　　右某謹具狀，申上元天官紫微大帝，中元地官清虛大帝，下元水官洞陰大帝右共一狀，同五師。
　　可漏
　　三元天地水官大帝御前具法位姓某謹封
　　可漏
　　三元天地水官大帝御前具法位姓某謹封
　　方函
　　申狀一函上詣三元都會府
　　地府
　　具法位姓某
　　今據鄉貫，同五師狀，至祗受齋功欲得嶽府酆鄧、冥關幽獄，預知修奉，須至申聞者。
　　右某謹具狀，申北陰玄天酆都大帝聖前。伏乞聖慈，特降聖旨，下九地幽陰、十宮五嶽東嶽狀改四嶽應干拘擊罪魂去處，預知今來修奉大齋事理。特與照應施行。冒犯聖威，某下情無任惶懼之至，謹具狀申聞。謹狀。
　　歲次某甲子某年月　日具法位姓某狀
　　可漏
　　北陰玄天酆都大帝御前　具法位姓某謹封
　　方函
　　申狀一函上詣北陰酆都宮
　　具法位姓某謹重封
　　東嶽
　　具法位姓某
　　今據某鄉貫，同五師狀，至祗受齋功欲得嶽府羅酆、冥關幽獄，預知修奉，須至申聞者。
　　右某謹具狀，申東嶽天齊仁聖帝御前。伏乞聖慈、特降聖旨，下九地幽陰、十宮四嶽應干拘擊罪魂去處，預知今來修奉大齋事理。特與照應施行，冒犯聖威，某下情無任惶懼之至，謹具狀申聞。謹狀。
　　歲次某甲子某年月日　具法位姓某狀
　　可漏
　　東嶽天齊仁聖帝御前　具法位姓某謹封
　　方函
　　申狀一函上詣東嶽泰山府
　　具法位姓某謹重封
　　水府
　　具法位姓某
　　今據某鄉貫，同五師狀，至祗受齋功欲得江海河讀、水府去處，預知修奉，須至申聞者。
　　右某謹具狀，申東霞扶桑丹林大帝御前。伏乞聖慈，特降聖旨，下四海九江、五湖四瀆、三元水府、十二河源應干拘擊考校去處，預知今來修奉大齋事理。後同地府狀結
　　歲次某甲子某年月日具法位姓某狀
　　可漏
　　東霞扶桑丹林大帝御前具法位某謹封
　　方函
　　申狀一函上詣東霞扶桑宮
　　具法位姓某謹重封
　　牒應狀內稱名處，並改作當司
　　都大城隍牒
　　靈寶大法司　牒上　天下都大城隍主者
　　當司今據某鄉貫，入前齋意，至福佑見存當司據詞難抑，謹集法籙道士一壇，依下元黃籙簡文靈仙品格，建立靈壇，結盟立誓。寅奉寶齋，先颺寶旛。上聞齋意，看誦太上真經睿號，擇日開啟齋壇。恭按玄科，宣揚祕範。仰祈恩霈，普濟存亡。除具事由，飛奏上帝，乞降敕旨，及奏諸天帝尊，請降睿旨，申三界真司，牒合屬去處。各乞照會，崇建大齋事理。將亡故某乙，在會係薦等魂及建齋弟子家，億曾萬祖，歷劫種親。十方九幽，苦魂罪魄。權停考對，落滅惡根。願假道力，恩光至期。親朝壇陛，懺雪罪垢，祗受齋功。欲得所屬去處，預知修奉，須至專牒者。
　　牒候到請詳前項，備去事理。疾速指揮，移文冀、衮、青、徐、揚、荊、豫、梁、雍州社令，及諸府、州、縣、鎮城隍，互相關報，咸使知聞。今來修奉大齋事理，火急根刷。管下久滯幽陰、無由度脫、孤魂滯魄、冤讎執對之眾，各令分頭考對先次，攢類誘諭，俾令捨離惡緣，發生善念，同候建齋之期，當再牒請指揮，發遣赴壇，濯鍊形神，叅朝太上，聞經聽法，解負除冤，故受齋羞，祗承功德，普霑開度，俱遂超生。上應大道之慈悲，下顯齋功之廣博，牒請依應施行。謹牒。
　　歲次某甲子某年月日牒
　　批朱牒上，天下都大城隍主者
　　印階法位姓某押
　　摺角封正面
　　謹　具法位姓某　押　封
　　背面
　　靈寶大法司　牒上　天下都大城隍主者
　　州城隍
　　靈寶大法司　牒上　某州城隍主者
　　當司今據某鄉貫，同都城隍牒，至須至專牒者。
　　牒候到請詳前，備去事理。疾速指揮，移文諸縣城隍，並管下鄉鎮、里社正神縣隍牒，改作移文管內鄉鎮里社正神應干香火去處。咸使知聞，今來修奉大齋事理。至期放逐孤魂滯魄等眾，前來歆受齋羞，祗承功德。更請關會諸處諸祠，廟祀正神。各各預集神兵，伺候建齋。預期前來，衛護靈壇。掃除厭穢，隔絕葷辛。鈐束孤魂滯魄，毋令妄起冤心，潛害人命。開壇請為監臨，祗伺寶馭下臨、真遊降格。齋事圓成，言功舉遷。牒請依應施行。謹牒。
　　縣城隍牒同前州城隍牒，摺角封，正面背面同前式，神位同牒改易。
　　關
　　四直功曹關子
　　靈寶大法司
　　當司今月　日　時，發緊急奏狀五函，申狀一函，重封印全，上詣三天門下上清天樞院，請進須至關發者。
　　右關某甲子年年直功曹使者，某甲子月月直功曹使者，某甲子日日直功曹使者，某甲子時時直功曹使者。准此齋管，前去分明投進，申上雲程之中，不許稽遲。有所遏截，攝赴近獄，依律施行。故關。
　　歲次　年月　日　時關
　　批朱關四直功曹
　　印法階姓押
　　可漏正面
　　具法階姓　押　封
　　背面
　　靈寶大法司　關　四直功曹使者
　　功曹符使關子
　　靈寶大法司
　　當司今月某日某時，發緊急文字下項一申狀五函，重封印全，上詣靈寶五位聖師門下，三元都會府，北陰酆都大帝宮，東霞扶桑丹林大帝宮，東嶽泰山府，或別引沿路土地傳送亦可已上，並請逐處申　上。
　　右關某年年直功曹使者，某月月直功曹使者，某日日直功曹使者，某時時直功曹使者，上界直符使者，中界直符使者，下界直符使者。准此齎持，前去逐處分明，申上雲程之中，不得時刻稽滯。故關。
　　歲次　年月　日關
　　引
　　都大城隍司土地引
　　靈寶大法司
　　當司某月某日某時，發緊急公牒一角，仰齎赴天下都大城隍司投落，須至指揮。
　　右引某處土地，及前路應干經由地分土地，准此指揮，資管上件公文，火急遞傳。前去分明投落，在路不得住滯時刻，及有揩磨損失。如或稽違，罪歸有處。
　　歲次某年某月　日某時引
　　具印階位　押
　　州縣城隍引
　　又同都城隍司土地引引改作某州縣城隍主者，前通下右引某州縣城隍同下
　　錢馬狀單
　　功曹直符錢馬單
　　靈寶大法司
　　今據齋主某人備到金錢幾分，從馬幾騎。
　　右謹奉上四直功曹使者、三界直符使者，伏維鑒納。謹狀。
　　今月　日當司支錢馬狀
　　將吏錢馬單
　　靈寶大法司
　　今據齋主某人備到金錢幾分，銀錢幾分從馬幾騎，奉上靈寶大法司靈官功曹、金童玉女、天將天兵，上清天樞院天將天兵，以下，隨法師所受法開列，不可拘此。北極驅邪院神將神兵，玉樞五雷院雷將雷兵，嶽府統兵助法二大將馬步精兵等眾。
　　右請准此，受領。
　　今月　日當司支錢馬單
　　土地錢馬單靈寶大法司
　　今據齋主某人備到金銀錢幾分，從馬幾騎，支送天下都大城隍司下，沿路土地。
　　右仰准此，受領。
　　今月　日當司支錢馬單
　　縣城隍司土地單狀同前式
　　無上黃籙大齊立成儀卷之四竟
　　無上黃籙大齋立成儀卷之五
　　三洞法師沖靖先生留用光傳授太上執法仙士蔣叔輿編次
　　正奏門
　　奏
　　三清
　　具位臣姓某先據某鄉貫入齋意，至福佑見存臣據詞難抑，已於某月某日預告，先颺寶旛，上聞齋意。今按下元黃籙簡文靈仙品格，建立靈壇，崇修齋法。恭依次第，宣演真科。進拜天官濟度諸章，頒行元始符命、金籙白簡、救苦真符，太上敕赦生天寶籙，玉清拔幽魂、破地獄真符，青宮九龍符命，神虎玉劄。赦拔亡故某乙　在會係薦等魂，及十方九幽、囚徒苦爽，出離長夜，祗受齋功。謹取某月某日開啟齋壇，召攝亡魂，赴壇受度。某日清旦為始，正齋行道，三日九朝。某日夜普設清凈，無礙斛食，夜齋鍊度，六道四生，孤魂滯魄。某日夜水火變鍊，係薦亡魂。傳授九真妙戒，告行元始符命。金籙白簡，長生靈符，給籙破券，保舉超昇。事畢，拜表言功，解壇滿散。某日夜祗設三界高真，清醮三百六十分位，仰答洪恩，投龍進簡。除具事由，備奏諸天帝尊，請降睿旨。申三界真司，牒合屬去處。將所薦亡魂姓名、生死年月，別具帳狀，申三天門下上清天樞院，伺候救旨，乞與頒行外。臣尚慮所薦，一切亡魂，宿纏業垢，永閉幽途。非假天恩，無由濟拔。及有元始符命，寶籙真符，開度一宗，靈文祕篆。并監衛齋壇，靈寶官屬，宣通召命，諸司將吏，所合請降，依式宣行，須至奏聞者。
　　右臣謹籙狀，上奏玉清上帝元始天尊陛下。恭望道慈，允臣所奏，頒降符命，付臣奉行。特賜敕旨，普告諸天、日月星宮、璇璣玉衡、四司五帝、司命司錄、韓君主錄南昌上宮、諸地諸水、五嶽靈山、三官九署、十二河源，長夜之府，九幽之中，無極世界，一切神靈。各令照應，赦拔亡故某乙　在會係薦等魂，暨修齋弟子家，億曾萬祖，歷劫種親。十方九幽，苦魂罪魄。深愆重過，宿對惡根。咸與惟新，悉從開宥。得出幽夜，來詣齋壇。沐浴形神，參真聽法。懺除罪業，受鍊更生。更乞頒下南北兩宮、陽精陰魄主者，十方神王典者，靈官玉女，上章曹治，玄都蛟龍驛吏，察命童子，護法威神，龍虎騎吏，三元將軍，監衛齋壇。靈寶官屬，南昌鍊度官君，神虎追攝將吏，各令知委，應臣請召，分形降氣，顯助宣行。俾魔障不生，齋功成就。先亡超化，見在利安。家國霑恩，幽明蒙福。建齋之日，伏願三光朗耀，四炁和平。俯賜恩光，證明修奉。冒犯天威，臣誠惶誠恐，稽首頓首，死罪謹具狀，上奏以聞。謹狀。
　　歲次某甲子某年月　日具法位臣姓某狀
　　貼黃
　　奏為某人，乞蒙建無上黃籙大齋正薦亡故某乙　普薦在會眾魂及十方九幽，苦魂罪魄。今欲頒行符命，請降官將。追攝赴壇，依科開度。乞降救命，頒下三界十方施行事。伏候救旨。
　　倚黃
　　乞降付三界真司施行。
　　可漏，方函並同預告門
　　上清
　　上清大帝靈寶天尊
　　太清
　　太清大帝道德天尊此二位，各一奏狀。並與玉清狀，起結相同。
　　昊天
　　具法位臣姓某
　　先據某鄉貫，同三清狀，至投龍進簡除具事由，備奏上帝，乞降救命。及奏諸天帝尊，請降睿旨，申三界真司，牒合屬去處。後同三清狀，至奏聞者。
　　右臣謹錄狀，上奏太上開天執符御曆含真體道昊天玉皇上帝陛下，恭望道慈，同三清狀，至幽明蒙福冒犯天威。臣誠惶誠恐，稽首頓首，死罪。謹具狀，上奏以聞。謹狀。
　　年月貼黃倚黃並與三清狀同
　　天皇
　　具法位臣姓某
　　先據某鄉貫，同三清狀，至投龍進簡除具事由，備奏上帝，乞降敕命。及奏諸天帝尊，請降睿旨，申三界真司，牒合屬去處。將所薦亡魂，生死年月，別具帳狀，申三天門下上清天樞院，伺候敕旨頒行外。臣尚慮所薦亡魂，及十方九幽，囚徒罪爽，宿纏業垢，永閉幽途，非假恩光，無由濟拔。及有開度一宗符命并南北兩宮、合屬官吏，欲得頒降，依式宣行。須至奏聞者。
　　右臣謹錄狀，上奏勾陳星宮天皇大帝陛下，恭望天慈，允臣所奏，特降睿旨，下三界十方、九幽重陰、冥曹幽獄一切去處。各令照應，赦拔亡故某乙　在會係薦等魂，暨建齋弟子家，億曾萬祖，歷劫種親。十方九幽，苦魂罪魄。特與消除罪錄，落滅惡根。令詣齋壇，普受開度。叅真聽法，受鍊更生。仍乞頒下南北兩宮、陽精陰魄、水火二司主者，監衛齋壇靈寶官屬，南昌鍊度官君，神虎追攝將吏，咸令知委，應臣請召。分形降炁，顯助宣行。俾魔障不生，齋功圓就。先亡超化，見在利安。家國霑恩，幽顯蒙福。冒犯天威，臣誠惶誠恐。同三清狀式，結至謹狀。
　　貼黃同三清，至依科開度，乞降睿旨，頒下三界十方施行
　　倚黃同三清狀，后土至三十二天、木公金母諸狀，貼黃倚黃，並相同
　　北極此一狀起結，與天皇狀並相同
　　紫微中天北極大帝。
　　后土
　　具法位臣姓某
　　今據某鄉貫，同天皇狀，至伺候敕旨頒行外須至奏聞者。
　　右臣謹錄狀，上奏承天效法厚德光大后土皇地祇殿下，恭望宸慈，允臣所奏，特降睿旨，下三界十方、九幽重陰、冥曹幽獄合屬去處，各令照應。特與係薦亡魂，幽途滯爽，解除罪對，赦拔冤愆。得睹光明，普承開濟。叅真聽法，受化更生。上願國祚綿長，寰區靜謐。雨暘時若，災沴潛消。普及含生，同臻道果。冒犯宸威，臣誠惶誠恐。同天皇狀，結至謹狀。
　　貼黃
　　奏為某人，乞崇建無上黃籙大齋正薦亡魂某乙　普薦在會眾魂。及十方九幽，苦魂罪魄。今欲開壇，依科修奉。乞降睿旨，頒下三界十方施行事。
　　太乙
　　具法位臣姓某先據某鄉貫，同昊天狀，至伺侯敕旨頒行外，臣尚慮羅酆幽遠，泉曲重深。不假慧光，無由通濟。所薦亡魂，無邊罪爽。業緣報對，神識沉淪。欲得救拔冤愆，返生魂魄。及有開度生化，一宗符命，未敢擅便告行，須至奏聞者。
　　右臣謹錄狀，上奏東極宮中大慈仁者尋聲赴感太乙救苦天尊御前，恭望道慈，允臣所奏，特降睿旨，宣告救苦真人，九光童子，奉青官符命，秉威神慧光，照燭三途，開明五道。北都泉府，出受苦之眾生；南極朱官，下鍊魂之仙眾。特與亡故某乙　在會係薦等魂，及十方九幽，苦魂罪魄，除愆宥過，解結滌瑕。水注陰符，火飛陽候。起朽骸而復秀，使枯骨以成人。昭顯形儀，庶彰道法。叅朝太上，度品南宮，永處福齡，閉封債業。九朝啟奏，五日告盟。恭乞證明，濟甦亡歿。庶使沈沈五道，普霑生育之私；寂寂九幽，咸沐慈悲之化。全依洪造，成就齋功。冒犯天威。同昊天狀，結至謹狀。
　　貼黃
　　奏為某人，乞崇建無上黃籙大齋正薦亡魂某乙等普薦在會眾魂及十方九幽，苦魂罪魄。今欲頒行符命，追攝赴壇。依科關奏，乞降睿旨，頒下三界十方施行事。
　　九幽
　　具法位臣姓某
　　今據某鄉貫，同昊天狀，至伺候敕旨施行外，臣尚慮朔獄幽途，泉酆土壘。拘擊罪魂去處，未即放釋前來。有妨開度，須至奏聞者。
　　右臣謹錄狀，上奏九幽拔罪天尊御前，恭望天慈，特降恩命，下三官九署、五嶽九州、北陰酆都、內外宮洞、冥關幽治、長夜泉扃、十方九幽、一切諸獄，效職主司，考官掾吏，各令照應。特與亡故某乙　在會係薦等魂，及九幽一切苦魂罪魄，勾消生前歷劫罪考之名，削除歿後無窮冤報之目。焚燒業簿，落滅惡根。俾離幽關，獲霑齋法。更乞慈光下燭，照破重泉。使受苦眾生，永離惡趣。無邊滯爽，咸沐善緣。幽夜開光，羅酆罷對。冒犯天威，臣誠惶誠恐，稽首頓首。同昊天狀，結至以聞謹狀。
　　貼黃同太乙
　　南極
　　具法位臣姓某
　　今據某鄉貫，同昊天狀，至伺候敕旨頒行外，臣尚慮所薦亡魂，久淪幽夜，迷失本真。必假陽精，陶形易質。除已建立水火華池，依科鍊度，欲得南昌一行官吏，如期下臨，及有鍊度生化，一宗符命，未敢擅便告行，須至奏聞者。
　　右臣謹錄狀，上奏南極長生大帝御前，恭望天慈，特降睿旨，下三界十方，合屬去處，照應赦拔亡魂，開明罪爽。仍乞頒下丹天世界、南宮水火二司，朱陵火府、南昌上宮，洞陽之館、流火之庭，一切真司鍊度官將，至期下降，顯助行持。俾在會係薦等魂，受化更生，隨果超度。四生六道，滯爽窮魂，俱承變鍊之功，永離沉淪之苦。齋功成就，幽顯蒙恩。冒犯天威，同昊天狀，結至謹狀。
　　朱陵此一狀起結並與南極狀相同
　　朱陵度命天尊
　　貼黃二狀，並與天皇狀同。
　　十方天尊
　　具法位臣姓某
　　今據某鄉貫，同天皇狀，至伺候敕旨頒行外，臣尚慮所薦亡魂，無邊罪爽。有多生之業障，及積世之愆尤。萬劫沉淪，終天無解。恭依上聖垂科，九朝懺謝，求哀悔首，釋負除冤。欲得諸天神仙，靈官聖眾，隨詞謄奏，恩許原除，須至奏聞者。
　　右臣謹錄狀，上奏東方無極太上靈寶天尊御前，恭望天慈，允臣所奏，特降睿旨，下十方無極世界、地水冥司、一切去處。照應赦宥亡魂，開明罪爽。更乞威神慧力，散影分形，遍十極之中，徹九幽之內。無邊地獄，悉睹天容，拔度亡故某乙　在會係薦等魂，暨修齋弟子家，億曾萬祖，歷劫種親。十方九幽，苦魂罪魄。出離幽夜，落滅惡根。獲詣齋壇，普受開度。建齋之日，仍乞敕勒十方神仙、靈官聖眾，下臨壇席，上奏齋誠。俯賜恩光，證盟修奉。俾建齋弟子，永處福齡，各安正命。陽間有識，陰界無依。俱承懺悔之功，並脫輪迴之苦。恩覃家國，澤及存亡。冒犯天威，臣誠惶誠恐，稽首頓首，死罪，謹具狀，上奏以聞。謹狀。
　　太歲某年月　日具法位臣姓某狀
　　貼黃
　　奏為某乙乞崇建無上黃籙大齋正薦亡故某乙普薦在會眾魂，今欲開壇，依科修奉，九朝懺謝，首露愆瑕，欲仗靈官，啟奏齋誠，原赦超度。乞降睿旨，頒下三界十方施行事。
　　南方無極太上靈寶天尊
　　西方無極太上靈寶天尊
　　北方無極太上靈寶天尊
　　東北方無極太上靈寶天尊
　　東南方無極太上靈寶天尊
　　西南方無極太上靈寶天尊
　　西北方無極太上靈寶天尊
　　上方無極太上靈寶天尊
　　下方無極太上靈寶天尊
　　此九位天尊，各一奏狀，起結並與東方天尊相同。
　　五老
　　東方青靈始老青帝九炁天君
　　南方丹靈真老赤帝三炁天君
　　西方皓靈皇老白帝七炁天君
　　北方五靈玄老黑帝五炁天君
　　中央元靈元老黃帝一炁天君
　　此五位帝君，各一奏狀，起結並與十方天尊相同。
　　無上黃籙大齋立成儀卷之五竟
　　無上黃籙大齋立成儀卷之六
　　三洞法師沖靖先生留用光傳授太上執法仙士蔣叔輿編次
　　奏
　　洞淵
　　具法位臣姓某
　　今據某鄉貫入齋意，至福佑見存，臣據詞難抑，已於某月某日預告，先颺寶旛，上聞齋意。今按下元黃籙簡文靈仙品格，建立靈壇，崇修齋法。恭依次第，宣演真科。進拜天官濟度諸章，頒行元始符命、金籙白簡、救苦真符，太上敕赦生天寶籙，玉清拔幽魂、破地獄真符，青宮九龍符命，神虎玉劄，赦拔亡故某乙　在會係薦等魂，及十方九幽、囚徒苦爽，出離長夜，祗受齋功。謹取某月某日開啟齋壇，召攝亡魂，赴壇受度。某日清旦為始，正齋行道，三日九朝。某日夜普設清凈無礙斛食，夜齋鍊度，六道四生，孤魂滯魄。某日夜水火變鍊，係薦亡魂。傳授九真妙戒，告行元始符命、金籙白簡長生靈符、給籙破券，保舉超昇。事畢拜表言功，解壇滿散。某日夜祗設三界高真，清醮三百六十分位，仰答洪恩，投龍進簡。除具事由，備奏上帝，乞降敕命，及奏諸天帝尊，請降睿旨，申三界真司，牒合屬去處。將所薦亡魂，生死年月，別具帳狀，申三天門下上清天樞院，伺候敕旨，頒行外。臣尚慮朔獄幽途，泉酆土壘，拘繫罪魂去處，未即放釋前來，有妨開度，須至奏聞者。
　　右臣謹錄狀，上奏洞淵三昧無量上上太乙天君三洞天尊御前，恭望天慈，特降睿旨，下三界十方、重泉九壘，風梵剛維之境，朔單鬱絕之鄉，一切陰司、冥曹幽獄，開明罪爽，赦拔亡魂。普及幽沉，俱蒙超濟。齋功成就，存歿霑恩。冒犯天威，臣誠惶誠恐，稽首頓首，死罪，謹具狀，上奏以聞。謹狀。
　　太歲某年月　日具法位臣姓某狀
　　貼黃
　　奏為某乙崇建無上黃籙大齋，正薦亡故某乙普薦在會眾魂今欲開壇，依科修奉，九朝懺謝。首露愆瑕，欲仗靈官，謄奏齋誠，原赦超度。乞降睿旨，頒下三界十方施行事。
　　真王
　　具法位臣姓某
　　今據某布政司同洞淵狀，至伺候敕旨頒行外，臣尚慮所薦，一切亡魂，宿纏障業，拘擊幽途。欲得赦拔冤愆，超離苦趣。全神復本，顯露形儀。須仗恩光，俯垂濟度，須至奏聞者。
　　右臣謹錄狀，上奏九天採訪應元保運南極真王朱陵大帝御前，恭望天慈，允臣所奏，特降睿旨，下三界十方、合屬真司，九地幽陰、一切去處。照應赦拔亡魂，開明罪爽。更乞分靈降監，採納啟祈。成就齋功，珍消魔障。降流睿澤，超度亡魂。苦爽無依，普資昇濟。臨壇翊衛，傳奏仙曹。均與賞功，進加品爵。覃恩家國，資福存亡。上應大道之好生，下副微臣之懇檮。冒犯天威。同前洞淵狀，結至謹狀。
　　九天上帝
　　具法位臣姓某
　　今據某布政司某處某鄉居同洞淵狀，至伺候敕旨頒行外，臣尚慮所薦一切亡魂，宿世今生，迷真逐妄。業緣報對，神爽沉淪。欲得和合陰陽，反生魂魄。結形九炁，育質三元。全賴恩光，俯垂開度，須至奏聞者。
　　右臣謹錄狀，上奏靈寶自然九天生神上帝御前，恭望天慈，允臣所奏，特降睿旨，下三界十方及九天鍊度、生化真司，地水冥曹、一切去處。照應赦拔亡魂，開明罪爽。仍乞俯賜恩光，證明鍊度。降九天之神炁，發九地之朽骸。俾係薦亡魂，幽魂苦爽。迴骸起死，聚氣凝神。落滅惡根，超昇福境。更祈殊貺，利佑見存。普及邦家，均霑景福。冒犯天威。同洞淵狀，結至謹狀。
　　貼黃
　　奏為某人，乞崇建無上黃籙大齋正薦某乙普薦眾魂，今欲頒行符命，追攝赴壇，依科開度，乞降睿旨，下三界十方及九天鍊度生死真司施行事。
　　三十二天帝君
　　具法位臣姓某
　　今據某布政司某鄉某處同洞淵狀，至伺候敕旨施行事，臣尚慮所薦亡魂，神爽沉滯，尸魄流蕩，必資焚炁，完聚形神。及建齋之日，欲得諸天金童玉女、直符騎吏，下臨壇所，上奏齋誠，須至奏聞者。
　　右臣謹錄狀，上奏三十二天帝君御前，恭望天慈，允臣所奏，特降睿旨，下三界十方、一切去處，照應俯賜，恩光照燭，梵炁流通。俾亡故某乙　在會係薦等魂，及十方九幽，苦魂罪魄，俱離幽夜，悉詣齋壇。陶沐陽精，灌溉胞命。聚神返本，受化更生。仍乞降旨諸天，監齋直事、侍香金童、散花玉女、五帝直符、直日香官、傳言奏事、飛龍騎吏等，如期下降，監衛齋壇。庶得啟奏感通，齋功御達。存亡受度，家國霑恩。冒犯天威。同洞淵狀，結至謹狀。
　　貼黃
　　奏為某人，乞崇建無上黃籙大齋正薦某乙　普薦眾魂，今欲頒行符命，請降官吏，追攝赴壇，依科開度。乞降聖旨，頒下三界十方施行事。
　　木公金母
　　具法位臣姓某
　　今據某布政司某鄉某處同洞淵狀，至伺候敕旨頒行外，臣尚慮在會係薦亡魂，業緣報對，神爽沉淪。欲得生炁結形，陶魂鑄魄，必資祖炁，變鍊形神，須至奏聞者。
　　右臣謹錄狀，上奏東華木公上相青童道君、九靈太妙白玉龜臺夜光金真萬炁祖母元君聖前，恭望聖慈，俯賜恩光，監臨鍊度。降二儀之祖炁，發九地之朽骸。特與在會係薦等魂，鍊胎返本，委炁聚形。受化更生，隨果超度。更資慧澤，普及幽沉。俱承變鍊之功，並脫輪迴之苦。庶俾三塗罷對，五道開光。冒犯聖威。同洞淵狀，結至謹狀。
　　已上狀末式，並與三清狀同。
　　天樞院狀
　　連粘帳狀在前，如普度大會，亡魂姓名多者，各函申發，後同。
　　靈寶大法司
　　本司先據某布政司某縣某處入意，至福佑見存，本司據詞難抑，已於某月某日預告，先颺寶旛，上聞齋意。今按下元黃籙簡文靈格，建立靈壇，崇修齋法。恭依次第，宣演真科。進拜天官濟度諸章，頒行元始符命、金籙白簡、救苦真符，太上敕赦生天寶籙，玉清拔幽魂、破地獄真符，青宮九龍符命，神虎玉劄。赦拔亡故某乙　在會係薦等魂，及十方九幽，囚徒苦爽。出離長夜，祗受齋功。謹取某月某日開啟齋壇，召攝亡魂，赴壇受度。某日清旦為始，正齋行道，三日九朝。某日夜普設清凈，無礙斛食，夜齋鍊度。六道四生，孤魂滯魄。某日夜水火變鍊，係薦亡魂，傳授九真妙戒，告行元始符命、金籙白簡、長生靈符、給籙破券，保舉超升。事畢，拜表言功，解壇滿散。某日夜祗設三界高真，清醮三百六十分位。仰答洪恩，投龍進簡。除具事由，備奏上帝，乞降敕命，及奏諸天帝尊，請降睿旨，申三界真司，牒合屬去處。所有係薦亡魂，姓名，生死年月，開具帳狀。前去今發，奏狀二十七函。並重封印完，乞為依時投進。請降敕命，睿旨施行。須至開申者，
　　玉清上帝陛下，
　　上清大帝陛下，
　　太清大帝陛下，
　　昊天至尊玉皇上帝陛下，
　　勾陳星宮天皇大帝陛下，
　　紫微中天北極大帝陛下，
　　東極太乙救苦天尊御前，
　　南極長生大帝御前，
　　后土皇地祇殿下，
　　九幽拔罪天尊御前，
　　朱陵度命天尊御前，
　　東方無極太上靈寶天尊御前，
　　南方無極太上靈寶天尊御前，
　　西方無極太上靈寶天尊御前，
　　北方無極太上靈寶天尊御前，
　　東北方無極太上靈寶天尊御前，
　　東南方無極太上靈寶天尊御前，
　　西南方無極太上靈寶天尊御前，
　　西北方無極太上靈寶天尊御前，
　　上方無極太上靈寶天尊御前，
　　下方無極太上靈寶天尊御前，
　　洞淵三昧無量上上太乙天君三洞天尊御前，
　　九天採訪應元保運南極真王朱陵大帝御前，
　　靈寶自然九天生神上帝御前，
　　三十二天帝君御前，
　　五靈五老五帝天君御前，
　　木公尊神金母元君道前。
　　右謹具狀，申三天門下上清天樞院。伏乞將上件奏狀，徧為通奏。恭請敕旨符命，睿旨頒行，三界十方。本司今來所乞，逐一施行。謹具申聞，伏候昭報。謹狀。
　　太歲某年月　日具法位姓某
　　正薦帳狀
　　靈寶大法司
　　今具係薦亡魂，姓名，生死年月，去處下項。
　　一正薦，亡故某乙，係某甲子命。年月日在某處命過，享年幾歲。
　　一附薦此一項，係家廟姻親
　　依前，逐一開列。
　　附壇追度亡魂如無附壇之人，不列項
　　依前，逐一開列。
　　右具如前。
　　歲次某年月　日具法位姓某狀
　　普薦帳狀
　　靈寶大法司
　　今具在會係薦亡魂，姓名，生死年月，去處下項。
　　一會首，具官姓某，薦亡親某乙，係某甲子命存日，享年幾歲。於某年月日，在某處命過。依前式，逐一開列。
　　一在會具鄉貫，姓某薦亡親某乙，係某甲子命，享年幾歲。於某年月日，在某處命過。依前式，逐一開列後。同正薦申狀結。
　　無上黃籙大齋立成儀卷之六竟
　　無上黃籙大齋立成儀卷之七
　　三洞法師沖靖先生留用光傳授太上執法仙士蔣叔輿編次
　　正申門
　　申
　　靈寶三師
　　具法位姓某先據某布政司某縣某處入齋意，至福佑見存，某據詞難抑，已於某月日預告，先颺寶旛，上聞齋意。今按下元黃籙簡文靈仙品格，建立靈壇，崇修齋法。恭依次第，宣演真科。進拜天官濟度諸章，頒行元始符命、金籙白簡、救苦真符，太上敕赦生天寶籙，玉清拔幽魂、破地獄真符，青宮九龍符命，神虎玉劄。赦拔亡故某乙　在會係薦等魂，及十方九幽，囚徒苦爽，出離長夜，祗受齋功。謹取某月某日開啟齋壇，召攝亡魂，赴壇受度。某日清旦為始，正齋行道。三日九朝。某日夜普設清凈無礙，斛食香齋，鍊度六道四生孤魂滯魄。某日夜水火變鍊，係薦亡魂，傳授九真妙戒，告行元始符命、金籙白簡、長生靈符、給籙破券，保舉超升。事畢，拜表言功，解壇滿散。某日夜祗設三界高真，清醮三百六十分位。仰答洪恩，投龍進簡，除具事由，備奏上帝，乞降救命，及奏諸天帝尊，請降睿旨。申三界真司，牒合屬去處。將所薦亡魂，姓名，生死年月，別具帳狀，申三天門下上清天樞院，伺候敕旨，乞與頒行外。三日正齋，建散壇席、宣行科範。欲得恩光下燭，濟度存亡，須至申聞者。
　　右某謹具狀，申靈寶經師真君，靈寶籍師真君，靈寶度師真君聖前。恭望師慈，特降聖旨，下三界十方、地水冥曹、一切去處。照應依準黃籙靈仙科品、元始符命、開度事理。根刷亡故某乙　在會係薦等魂，及十方九幽，苦魂罪魄。不以罪業輕重，拘留執對；特與赦除冤業，解釋苦根。俾離重冥，普受開度。建齋設醮之日，願賜祥光，鑒盟壇席。庶使善功圓就，障難不生，家國霑恩，幽明蒙福。干冒聖威，某下情無任惶懼之至，謹具申聞。謹狀。
　　太歲某甲子某年月　日具位姓某狀
　　可漏同前式，見預告門
　　玄中教主上清靈寶聖師真君，三天扶教輔元大法天師正一靜應真君。右二狀，並同上。
　　三官
　　具法位姓某
　　先據某布政司某縣某處，同五師狀右某謹具狀申上元天官紫微大帝聖前，恭望聖慈，特降聖旨，下三界十方、一切去處，及三元宮府、諸司曹局、陰陽風刀、水火考官、北陰酆都、內外官洞、冥關幽治、長夜泉扃、嶽瀆河源、九幽諸獄，效職主司，考官掾吏。照應依準，黃籙靈仙科品、元始符命開度事理，根刷亡故某乙　在會係薦等魂，及十方九幽，苦魂罪魄。不以罪業輕重，拘留執對；特與赦除冤業，解釋苦根。俾離幽冥，普受開度。建齋之日，願賜祥光，監臨壇席。庶使善功圓就，障難不生。家國霑恩，幽明蒙福。干冒聖威。同前五師狀，結至謹狀。
　　方函
　　申狀一函上詣上元天官紫微大帝聖前
　　具法位姓某謹重封
　　中元地官清虛大帝
　　下元水官洞陰大帝聖前
　　右此二狀，與天官狀並同。
　　日宮
　　具法位姓某
　　今據某鄉貫同三師狀，至伺候敕旨頒行外，尚慮所薦一切亡魂，生世之日，所行罪犯，上觸天光，釁結日宮大明之府。月宮狀，改作月宮太陰之府三塗考對，萬劫沉淪。非假恩光，無由開濟。及鍊度之夕，欲望流光委炁，變鍊亡魂，須至申聞者。
　　右某謹具狀申日宮炎光鬱明太陽帝君聖前，伏望聖慈，特降聖旨，下三界所屬真司，九地幽陰、一切去處。照應依準，黃籙靈仙科品、元始符命開度事理，赦拔係薦亡魂，及十方幽途苦爽，積劫以來，觸犯諸罪。俾離長夜，睹見光明。更乞降炁分光，開明幽暗。灌溉甘露法食，委注水火華池。俾係薦等魂，陶沐陽精，月宮改作陰精蕩除陰穢，聚神返本，受化更生。福普邦家，恩霑見在。所在鍊度一行，仙靈童女，併乞如期下降，顯助宣行。冒犯聖威。同前三官狀，結至謹狀
　　月宮
　　月宮黃華素曜元精聖后太陰皇君聖前
　　右此一狀，與日宮起結相同。
　　五星　四曜　五斗
　　具法位姓某
　　今據某鄉貫同三師狀，至伺候敕旨頒行外，尚慮所薦一切亡魂，生世之日，所行罪犯，上觸天光，釁結星宮三元之府。三塗考對，萬劫沉淪。非假恩光，無由開濟，須至申聞者。
　　右某謹具狀申東方木德歲星真君、東斗主筭星君、東方七宿星君聖前，恭望聖慈，特降聖旨，下三界所屬真司，照應檢會亡故某乙　在會係薦等魂，及十方九幽，苦魂罪魄。所有積劫以來，觸犯諸罪，並令原赦，睹見光明。更乞降炁分光，照燭幽夜。灌溉甘露法食，委注水火華池。俾係薦一切亡魂，蕩除陰穢，落滅惡根。受化更生，普蒙開濟。恩均見在，福被邦家。干冒聖威。同前日宮狀，結至謹狀。
　　方函
　　申狀函上詣東方木德歲星真君聖前
　　具法位姓某謹重封
　　南方火德熒惑星君
　　南斗上生真君
　　南方七宿星君
　　右三位共一狀，起結與東方同。
　　西方金德太白星君
　　西斗記名星君
　　西方七宿星君
　　右三位共一狀，起結與東方同。
　　北方水德伺辰星君
　　北斗落死星君
　　北方七宿星君
　　右三位共一狀，起結與東方同。
　　中央土德鎮星星君
　　中斗大魁星君
　　神首羅星君
　　神尾計都星君
　　天一紫黑炁星君
　　太一月孛星君
　　右六位共一狀，起結與東方同。
　　南斗
　　具法位姓某
　　今據某鄉貫同三師狀，至伺候敕旨頒行外，尚慮所薦一切亡魂，久淪幽夜，迷失本真。必假陽精，陶形易質。除已建立水火華池，依科鍊度，欲得南昌上宮，一行官將，應期感格，輔助行持，須至申聞者。
　　右某謹具狀申南斗六司星君、南上朱陵火府君聖前，恭望聖慈，特降聖旨，下三界十方、一切去處，照應依準，黃籙靈仙科品、元始符命開度事理，赦拔亡魂，開明罪爽。仍乞頒下丹天世界、朱陵火府、南昌上宮、水火二司差，撥鍊度一行官吏，如期下降，輔助宣撫，鍊度在會亡魂，無邊罪爽。俱承拯濟，永脫輪迴。普及含靈，均霑景福。冒犯聖威。同前日宮狀，結至謹狀。
　　方函
　　南斗六司真君聖前　具法位姓某謹重封
　　北斗
　　具法位姓某
　　今據某鄉貫同三司狀，至伺候敕旨頒行外，所有神虎一行官吏，欲冀下臨，輔助追攝。及有玄冥隱書、混元玉劄、一宗
　　符命，未敢擅便告行，須至申聞者。
　　右某謹具狀申大聖北斗九元星君、北斗九皇夫人、北斗玄冥太一夫人聖前，恭望聖慈，特降聖旨，下三界所屬真司，地水冥曹、一切去處，照應俯賜，九光神燭，七炁靈暉。照破重泉，開明幽暗。特與亡故某乙　在會係薦等魂，及十方九幽、囚徒苦爽，削除罪簿，落滅惡根。頒行玄冥隱書、混元玉劄、神虎符命，差降提魂攝魄倒生玄司玉女，雄左雌右玄伯主吏、三部使者追魂一行神吏。預赴齋壇，遵領符命。追攝在會係薦等魂，普及六道四生，孤魂滯魄。俱承恩霈，出離幽關。睹見光明，叅朝壇陛。儀形昭顯，報應分明。受鍊更生，隨果超度。更祈聖造，恩佑邦家。普及含靈，均霑景福。冒犯聖威。同南斗狀，結至謹狀。
　　方函
　　北斗九元星君聖前　具法位姓某謹重封
　　黃籙院
　　具法位姓某
　　今據某鄉貫同二師狀，至頒行外，今將依按典儀，崇修齋直，頒行符命，追攝煉度，須至申聞者。
　　右某謹具狀申黃等院知院真君、黃籙院真宰聖前，伏望聖慈，特降聖旨，下三界十方、合屬去處，照應依準，黃籙靈仙科品、元始符命開度事理，根刷亡故某乙　在會係薦等魂，十方九幽、苦魂罪魄，特與削除罪籍，解釋冤愆。俾赴齋壇，獲霑開度。更乞差撥合屬功曹將吏、鍊度官君，翊衛齋壇，祗迎寶馭，宣行鍊度，開濟窮魂。六道四生、孤魂滯魄，受度事畢。管押到院之日，與將三世罪籍，速行考較，普令次第，隨品受生。所覬齋事周圓，存亡受度。冒犯聖威。同前北斗狀，結至謹狀。
　　正一三師
　　具法位姓某
　　今據某鄉貫同三師狀，至伺候敕旨頒行外，須至申聞者。
　　右某謹具狀申正一女師真人、正一玄師嗣師真人、正一真師系師真人聖前，伏望聖慧，允玆所懇。敷誠上帝鑒察，啟祈拯濟亡魂、起昇滯爽。俾章表之徑御，冀恩霈之溥加。庶道力無邊，齋功博洽。存亡受福，幽顯蒙休。冒犯聖威。同前黃籙院狀，結至謹狀。
　　方函
　　正一女師嗣師系師真人聖前具法位姓某謹封
　　四相
　　具法位姓某
　　今據某鄉貫同三師狀，至伺候敕旨頒行外，須至申聞者。
　　右某謹具狀申玉清上相、泰玄上相、天機上相、天樞上相聖前，伏望聖慈，特降聖旨，下三界十方、地水冥曹、一切去處，照應依準，黃籙靈仙科品、元始符命開度事理，根刷亡故某乙　在會係薦等魂，及十方九幽、苦魂罪魄，不以罪業輕重，拘留執對；特與赦除冤業，落滅惡根。俾離重冥，普受開度。更希恩造，圓就齋功。所請所祈，悉蒙昭格；所濟所度，俱遂遷昇。使幽顯蒙休，存亡受福。冒犯聖威。同正匹一師狀，結至謹狀。
　　可漏
　　玉清泰玄三省諸相真君　具法位姓某謹封
　　方函
　　玉清泰文天機天樞上相真君聖前　具法位姓某謹重封
　　四聖
　　具法位姓某
　　今據某鄉貫同三師狀，至伺候敕旨頒行外，欲得諸府神兵，下臨壇所。周旋營衛，輔助宣行，須至申聞者。
　　右某謹具狀申天蓬都元帥真君、天猷副元帥真君、翊聖保德儲福真君、佑聖真武靈應真君聖前，伏望聖慈，特降聖旨，下所屬真司，差撥一行將吏，預期下降，以助宣行。更冀恩光，下臨壇席，證明修奉，濟度存亡，殄滅妖氛，驅除魔障。所冀齋功圓就，幽顯蒙恩。冒犯聖威。同四相狀，結至謹狀。
　　監齋
　　具法位姓某
　　今據某鄉貫同三師狀，至頒行外，欲得飛天翊衛、直事功曹、傳奏官君、靈寶官屬。上聞齋意，降格飈舉。三日正齋，建散壇席。恭願分光降鑒，濟度存亡，須至申聞者。
　　右某謹具狀申靈寶監齋大法師真君聖前，恭望師慈，允今所懇。俯降齋壇，證明修奉。特賜聖旨，關告靈寶官屬、黃籙院聖眾，監臨翊衛，導達齋誠。俾詞悃之上通，獲恩光之下逮。圓成齋事，證度亡魂。六道含靈、九幽罪爽，咸希拯濟，俱賴超昇。澤被存亡，恩霑家國。冒犯聖威。同四聖狀，結至謹狀。
　　九天
　　具法位姓某
　　今據某鄉貫同三師狀，至敕旨頒行外，須至申聞者。
　　右某謹具狀申九天丈人儲福定命真君、九天高明大使神功妙濟真君、九天司命真君、九天度世司馬大神、九天好生韓君丈人、九天諸位真君聖前，伏望聖慈，特降聖旨，下諸天曹府、三界十方、洞天幽治、考校靈司一切去處，照應依準黃籙靈仙科品、元始符命開度事理，赦拔亡魂，開明罪爽。仰賴分靈降世，應化垂慈。俾係薦等魂，無邊滯爽，均霑真澤，普被陽元。受炁生身，聚神返本。更祈殊貺，利佑邦家，普及含生，俱霑景福。冒犯聖威。同監齋狀，結至謹狀。
　　方函
　　九天儲福定命真君　具法位姓某謹重封
　　天曹
　　具法位姓某
　　今據某鄉貫同三師狀，至敕旨頒行外，須至申聞者。
　　右某謹具狀申天曹太皇萬福真君、天曹諸位真君聖前，恭望聖慈，特降聖旨，下諸天曹府三界十方、九地幽陰冥曹去處。照應依準，黃籙靈仙科品、元始符命開度事理，根刷亡故某乙　在會係薦等魂，及十方九幽，苦魂罪魄，其或前生今世，宿對深愆，執擊拘留，未該超度。特與赦除罪對，俾離冥途。親詣齋壇，獲承開濟。叅真聽法，受鍊更生。更冀障難消除，休祥畢集。齋功成就，家國霑恩。冒犯聖威。同九天狀，結至謹狀。
　　方函
　　天曹太皇萬福真君聖前　具法位姓某謹封
　　三洞經籙符命靈官將吏
　　具法位姓某
　　今據某鄉貫同三師狀，至伺候敕旨頒行外，尚慮所薦一切亡魂，元因三業，積習眾非。穢慢靈文，破違經戒，沉淪幽夜，墮落惡源。必假太上真經、靈符祕篆，宣流委炁，下濟沉魂，須至申聞者。
　　右某謹具狀申三洞寶經、九等法籙、上聖高真侍衛羣仙，元始符命、靈篆天章、一切真仙靈官將吏聖前。伏乞聖慈，特降聖旨。三清祕藏、十方正法、典守侍衛，一切玄司，啟蘊開函，分光降炁。庶得誦詠合玄真之奧，書篆符按筆之規。使係薦亡魂、幽途苦爽，乘玆慧力，出離冥途。解釋冤愆，閉封業債。了知宿命，克證真常。俱承委炁之功，永脫輪迴之苦。恩霑見在，福被邦家。冒犯聖威。同九天狀，結至謹狀。
　　方函
　　三洞四輔經籙符命上聖高真仙靈將吏　具法位姓某謹重封
　　天真皇人
　　具法位姓某
　　今據某鄉貫同三師狀，至伺候敕旨頒行外，所有元始符命、雲篆天章、開度一宗、真符寶籙。今將書篆，依式宣行。尚慮凡軀濁質，體未洞真。不能合炁虛無，有差按筆，須至申聞者。
　　右某謹具狀申三清上境天真皇人聖前，伏乞聖慈，特降慧源。一炁灌注，內腑丹元。令某書篆天符，克獲靈應。脗合發揮之妙，默符按筆之規。庶俾係薦亡魂等眾、祗承符命，受度更生。全賴恩休，圓成善果。冒犯聖威。同經籙狀，結至謹狀。
　　三元真君、
　　具法位姓某
　　今據某鄉貫同三師狀，至伺候敕旨頒行外，所有章詞表奏、陳請事件，經由剛風世界，次到真司雲路之中。慮有阻滯，須至申聞者。
　　右某謹具狀申上元道化真君、中元護正真君、下元定志真君聖前，伏望聖慈，特降聖旨，下三界所屬真司，及剛風上吏、天門守衛、一切主司，照應凡遇，今來拜奏章詞表疏、應干陳請事件。欲得逕過剛風，速歸省院，即令上御，早為頒行。庶得齋事圓成，幽明受度。冒犯聖威。同天真皇人狀，結至謹狀。
　　十真人
　　具法位姓某
　　今據某鄉貫同三師狀，至頒行外，尚慮羅酆幽遠，泉曲重深。不假恩光，無由通濟，須至申聞者。
　　右某謹具狀申大慈大悲救苦真人、大慈大悲大慧真人、大慈大悲拔罪真人、大慈大悲拔度真人、上清妙行真人、上清太極真人、上清普度真人、上清普濟真人、上清左玄真人、上清右玄真人聖前，恭望真慈，特傳符命，運慈悲願力，放威神慧光。照燭三途，開明五道。赦拔在會係薦一切亡魂，積生罪犯，累劫冤愆。俾出幽途，獲叅壇陛。聞經聽法，受度更生。全希化育之恩，普濟沉淪之苦。冒犯真威。同三元真君狀，結至謹狀。
　　五府真宰
　　具法位姓某
　　今據某鄉貫同三師狀，至頒行外，尚慮所薦亡魂，及無邊罪爽，久沉陰翳，迷失本真。必假陽精，返生形質。雖已建立水火華池，依科鍊度。欲得諸司一行官將，同助宣行，須至申聞者。
　　右某謹具狀申興生獨隸、可韓功都聚魂五府真宰聖前，伏望聖慈，俯賜恩光下燭，真炁流通。特與在會係薦一切亡魂，完聚形神，滌除陰穢。鍊胎返本，受化更生。仍乞聖旨，差撥鍊度一行仙靈童女，如期下降，顯著宣行。冒犯聖威。同十真人狀，結至謹狀。
　　南昌
　　南昌上宮受鍊司真宰
　　火府高真
　　鍊度真人
　　右此一狀，同五府狀起結相同。
　　雷霆用五雷院印
　　具法位姓某
　　今據某鄉貫同三師狀，至頒行外，所有齋壇應干上奏章詞表狀，緣由雲路，恐有阻遏。及飛章拜表，建齋設醮，或慮風雨不常，有妨修奉，須至申聞者。
　　右某謹具狀申玉府五雷院使真君、玉樞五雷院使真君、北帝斗下雷司五雷上聖、雷霆都司五雷上聖、蓬萊都水司五雷上聖聖前，伏乞聖慈，特降聖旨，下合屬真司，及五雷二院三司風雷雨部。照應凡遇，本壇拜奏章書、關發、表狀，預先飛符雲路，剪除妖氣。所有邀遏，攝赴雷霆，依律治罪。更乞行下某州社令、雷司，今歲行雨龍神、當境壇洞，應掌風雨去處，各照今來修奉事理。至期權停雨澤，特賜晴明。使四氣和平，三光朗耀。庶得聖真降格，齋醮周圓。冒犯聖威。同五府狀，結至謹狀。
　　方函
　　玉府玉樞五雷院使真君聖前
　　十方神王
　　具法位姓某
　　今據某鄉貫同三師狀，至頒行外，所有宣揚科範，書篆符章，欲得分光，俯垂證鑒，須至申聞者。
　　右某謹具狀申十方無極飛天神王聖前，伏乞聖慈，特降聖旨，啟三清秘藏，出三洞真詮。下濟亡魂，普超滯魄。閉五累業根之戶，開法輪度人之門。俾詠誦宣揚，咸蒙悟解。存思修用，悉獲感通。降炁分靈，迴尸起死。傾光回駕，監真度生。所冀齋事圓成，幽明受度。冒犯聖威。同雷霆狀，結至謹狀。
　　地府
　　具法位姓某
　　今據某鄉貫同三師狀，至頒行外，今再具細帳，頭連在前，專牒三界直符神虎將吏，前去十方三界，地水幽扃。請領到壇，祗承功德。尚慮諸司，未準聖旨。不即放釋前來，有妨開度，須至申聞者。
　　右某謹具狀申北陰玄天酆都大帝聖前，伏乞聖慈，特降聖旨，下十宮五嶽、九地幽陰、冥曹幽獄，合屬去處。照應依準黃籙靈仙科品、元始符命開度事理，赦拔幽扃，開明罪爽。根刷亡故某乙　在會係薦等魂，及建齋弟子家，億曾萬祖，歷劫種親。或有前生今世，宿債探愆，拘留執對之者，並請指揮放釋，交付泰山神吏、三界直符神虎使者，管領預期，前來崇建齋壇之所，聽候召請。沐浴朝真，懺悔罪愆。乞賜超度六道，幽儀十方。罪爽併祈原放，齊赴法筵。俱承拯拔之功，永離輪迴之苦，全依聖造，普濟沉淪，望賜俞允，早與施行。冒犯聖威。同十方神王狀，結至謹狀。
　　十宮
　　具法位姓某
　　今據某鄉貫同三師狀，至頒行外，今再具細帳，專牒三界直符神虎將吏，前去十方三界，地水幽扃，同地府狀至申聞者。
　　右某謹具狀申太素妙廣真君、陰德定休真君、洞明普凈真君、玄德五靈真君、最聖耀靈真君、寶宿昭成真君、玄德妙生真君或作神變萬靈、無上正度真君、飛魔演慶真君、五化威靈真君聖前，伏望聖慈，特賜聖旨，下所屬冥曹幽陰去處，依準。同地府，結至謹狀。
　　方函
　　地府十官真君聖前　具法位姓某謹重封
　　水府
　　具法位姓某‘
　　今據某鄉貫同地府狀至，須至申聞者。
　　右某謹具狀申東霞扶桑丹林大帝御前，伏乞聖慈。特降聖旨、下三河四瀆、九江五湖、水國龍庭，一切所屬冥曹去處。照應依準黃籙靈仙科品、元始符命開度事理。赦拔幽扃，開明罪爽。根刷亡故桌乙在會係薦，等魂，暨建齋弟子家，億曾萭祖，歴劫種親。或有前世今生，宿債深愆，拘留執對之者，並請指揮放釋，交付泰山神夾、三界直符神虎使者，管領預期前來崇建齋壇之所，聽候召請。沐浴朝真，懺悔愆尤。乞賜超度地水羈囚，苦魂罪魂。併祈原赦，齋赴法筵。俱承極濟之功，永離輪迴之苦。望賜俞允，早與施行。冒犯聖威。同十宮，結至謹。
　　三元水府
　　具法位姓某
　　今據某鄉貫同十官狀至，須至申聞者。
　　右某謹具狀申三元水府真宰、九江水帝、四瀆源王聖前，伏乞聖慈，特降聖旨，下水府所屬冥曹去處。同水府狀，結至謹狀。
　　方函
　　三元水府真宰聖前　具法位姓某謹重封
　　都水監
　　具法位姓某
　　今據某鄉貫同三師狀，至頒行外，及委三界直符神虎追魂使者，前去請領。再具帳狀，頭連在前，須至申聞者。
　　右某謹具狀申蓬萊都水監真人聖前，伏乞聖慈，特降聖旨，下水府所屬冥曹去處。照應依準黃籙靈仙科品、元始符命開度事理。檢校上件，係薦亡魂，及一切苦魂滯爽。或有前生今世，宿債深愆，拘留執對去處，並請放釋前來，祗承功德，受度超昇。上應大道之慈悲，下顯齋功之廣博。冒犯聖威。同水府狀，給至謹狀。
　　東嶽
　　具決位姓某
　　今據某鄉貫同三師狀，至頒行外，及委三界直符神虎追魂使者，前去請領。再具帳狀，頭連在前，須至申聞者。
　　右某謹具狀申東嶽泰山天齊仁聖帝聖前，伏乞聖慈，特降聖旨，下本嶽合屬曹局，及四嶽十宮、九地幽陰、冥曹去處。照應遞相關報，依準黃籙靈仙科品、元始符命開度事理。赦拔幽扃，開明滯爽。根刷亡故某乙　在會係薦等魂，暨建齋弟子家，億曾萬祖，歷劫種親。或有前生今世，宿債深愆，拘留執擊冥司之者，不以罪業輕重，並體指揮放釋、差委神將二員、部領馬步精兵、各帶隨身器械，同三界直符神虎追魂使者，召靈官將，管領預期，前來崇建齋壇之所，聽候召請。沐浴朝真，懺悔愆尤。乞賜超度其久滯幽陰，囚徒滯爽。併祈類聚，原放前來。俱承拯濟之功，並脫輪迴之苦。所差神將吏兵，一就防衛靈壇，鈐束孤魂，無令妄起冤心，謀害人命。及隔截葷厭，免致觸犯，有玷齋功。致妨上帝，迂臨高真，下鑒所有前件事理。乞賜俞允，早與施行。冒犯聖威。同地府狀，結至謹狀。
　　四嶽
　　具法位姓某
　　今據某鄉貫同三師狀，至伺候敕旨頒行外，今具細帳，專委三界直符、神虎追魂使者，前去請領。仍申東岱嶽府，乞賜聖旨，行下照應，外須至申聞者。
　　右某謹具狀申南嶽司天昭聖帝聖前，伏乞聖慈，特降聖旨，下本嶽曹局，及十宮九地，一切幽陰、合屬冥曹去處。照應遞相關報，依準黃籙靈仙科品、元始符命開度事理。啟拔幽扃，開明滯爽。照應直符，備去姓名。根刷前項，係薦亡魂等眾。或有宿債深愆，尚係冥司之者，不以罪業輕重。伏乞指揮放釋，預賜差委將吏管領，前去東嶽泰山府，類聚發遣，前來崇建齋壇之所，祗承功德，受度超生。六道幽儀，十方滯爽。併祈原赦，普受齋功。伏乞俞允施行。冒犯聖威。同東嶽狀，結至謹狀。
　　西嶽金天順聖帝
　　北嶽安天元聖帝
　　中嶽中天崇聖帝
　　右三狀，並與南嶽狀起結相同。
　　五嶽儲副
　　具法位姓某
　　今據某鄉貫同三師狀，至伺候敕旨頒行外，仍申五嶽聖帝，乞賜聖旨，照應施行，外，須至申聞者。
　　右某謹具狀申東嶽上卿司命佐命儲副真君、南嶽上真司命佐命儲副真君、西嶽上真司命佐命儲副真君、北嶽上真司命佐命儲副真君、中嶽上真司命佐命儲副真君聖前，伏乞聖慈，特降聖旨，下五嶽十宮九地、幽陰冥曹去處，照應依準黃籙靈仙科品、元始符命開度事理。赦拔幽扃，開明罪爽，照應直符，備去姓名。根刷前項亡魂，及六道幽儀，十方滯爽。或有前生今世，宿債深愆，尚繫冥司之者，不以罪業輕重，特與釋放。預期類聚東岱嶽府，差委將吏管領，發遣前來，崇建齋壇之所。祗領功德，受度超生，望賜俞允施行。冒犯聖威。同前狀，結至謹狀。
　　可漏
　　五嶽上真司命佐命儲副真君聖前　具位姓某謹封
　　洞天
　　具法位姓某
　　今據某鄉貫同三師狀，至頒行外，尚慮洞天幽治，考校靈司，未知今來，修奉事理。拘繫亡魂，及諸滯爽，不與放釋，普受齋功，須至申聞者。
　　右某謹具狀申王屋山小有清虛洞天仙官聖前，伏乞聖慈，特賜聖旨，下九大洞天、三十六小洞天、七十二福地、三百六十名山靖廬福地去處。照應或有主持香火，居處養生。未離五行，積成三業。葷辛厭穢，觸犯真靈，盜竊資財，焚修有怠，皆為罪業，倫沒拘囚。並請上體黃籙靈仙科品，元始符命開度事理。放釋前來，聽法聞經。開明本性，還形返質，度品南宮。庶得滯爽昇遷，福庭清今。冒犯聖威。同五嶽儲副狀，結至謹狀。
　　九壘
　　具法位姓某
　　今據某鄉貫同三師狀，至頒行外，須至申聞者。
　　右某謹具狀申地府九壘土皇君聖前，伏望聖慈，特降聖旨，下風梵剛維之所，朔單鬱絕之鄉。厚地重陰，冥曹幽獄。欲得咸遵敕命，開道冥關，濟拔亡魂，昇遷滯爽。全依聖造，成就齋功。冒犯聖威。同洞天狀，結至謹狀。
　　龍虎君
　　具法位姓某
　　今據某鄉貫同三師狀，至頒行外，某月某日為始，開建靈壇，崇修齋直。乞恩懺罪，露簡宣詞。欲仗接侍香煙，通傳誠款，須至申聞者。
　　右某謹具狀申左右龍虎君、三五功曹、左右官使者、侍香金童、傳言玉女、五帝直符，直日香官聖前，恭望聖慈，鑒茲情悃。應凡關告，立降靈壇。使香信潛通，齋誠達御。眾真交會，萬聖遐臨。自生丹碧之英，大闡慈悲之化。功加一切，澤灑重泉。普及邦家，均霑景福。冒犯聖威。同九壘狀，結至謹狀。
　　可漏
　　左右龍虎君功曹使者金童玉女直符香官　具位某封
　　太歲尊神
　　具法位姓某
　　今據某鄉貫同三師狀，至救旨頒行外，所有拜上章表、關發奏申事，係六十甲子官君，捧持扶衛，方得上達，須至申聞者。
　　右某謹具狀申某甲子年太歲官君神前，伏乞聖慈，特為關告一周太歲，五十九位官君聖眾。照應今來，修奉事理。如係黃籙齋壇，發遣應干章奏公文。當承受官君，依時上御，無使稽延。庶得齋事圓成，存亡開泰。冒犯神威。同龍虎君狀，結至謹狀。
　　以上歲年月日，具位姓名狀式，見預告門。
　　無上黃籙大齋立成儀卷之七竟
　　無上黃籙大齋立成儀卷之八
　　三洞法師沖靖先生留用光傳授太上執法仙士蔣叔輿編次
　　牒劄門
　　都城隍
　　靈寶大法司　牒上　天下都大城隍主者
　　當司先據某鄉貫入齋意，至福佑見存，當司據詞難抑，已於某月某日預告，先颺寶旛，上聞齋意。今按下元黃籙簡文靈仙品格，建立靈壇，崇修齋法。恭依次第，宣演真科，進拜天官濟度諸章，頒行元始符命、金籙白簡、救苦真符，太上敕赦生天寶籙，玉清拔幽魂、破地獄真符，青宮九龍符命，神虎玉劄。赦拔亡故某乙　在會係薦等魂，及十方九幽、囚徒苦爽，出離長夜，祗受齋功。謹取某月某日開啟齋壇，召攝亡魂，赴壇受度。某日清旦為始，正齋行道，三日九朝。某日夜普設清诤無礙夜齋，鍊度六道四生、孤魂滯魄。某日夜水火變鍊，係薦亡魂，傳符授戒，告行元始符命、金籙白簡、長生靈符、給籙破券，保舉超生。事畢，拜表言功，解壇滿散。某日夜祗設三界高真，清醮三百六十分位，仰答洪恩，投龍進簡。除具事由，備奏上帝，乞降敕命，及奏諸天帝尊，請降睿旨，申三界真司，牒合屬去處。將所薦亡魂姓名，生死年月，別具帳狀，申三天門下上清天樞院，伺候敕旨。乞與頒行外，須至再行專牒者。
　　牒候到請，詳前項事理。疾速指揮，移文關報諸府州縣鎮城隍、祀典廟貌、一切香火去處，及冀、衮、青、徐、揚、荊、豫、梁、雍州社令，知委修奉，大齋事理。上遵敕旨符命，開關啟路，照應直符，備去姓名，放令亡故某乙　在會係薦等魂，及六道四生、孤魂滯魄，預赴齋壇，伺候召攝，叅真聽法，受度超生。延奉帝真之次，請赴齋壇，歆受醮禮。事畢，言功遷賞，少答神勳。明真有格，威禁至重，事須遵奉，不請有違。謹牒。
　　州城隍
　　靈寶大法司　牒上　某州城隍主者某侯王
　　當司先據某鄉貫同都城隍牒，至頒行外，見今壇儀將啟，聖範恭宣。迎奉颼輿，關行齋法。欲得神騎前來，驅除妖穢。止隔葷辛，鈐束孤魂。斷絕魔障，須至再行專牒者。
　　牒候到請，檢照先牒事理。疾速移文，關報本州管下，諸縣城隍管內係國祀典正神，互相知委。部集神兵，預次會合，躬親前來，專一掃蕩穢氛，防衛壇席。祗候上帝降臨，隔絕葷厭。欲魔害者，並請禁絕，無令侵害。應沿齋醮所須，法用物儀，專委神將，常行守護，不得輒令惡人盜賊，及蟲畜等，暗有侵犯。仍請上遵敕旨符命，開關啟路，照應直符，備去姓名，放令亡故某乙　在會係薦等魂，及導引六道四生、孤魂滯魄，來臨壇下，分明報應伺候，引朝太上，懺洗愆尤，祗受齋功，隨果超度。不得邀阻，隱匿形跡，及縱令妄起冤心，潛謀人命。遇有急切呼召，即時承受，無輒有違。齋事周圓，言功遷賞。延降帝真之次，同歆醮禮，用答神勳。牒請依準，玄科玉律，疾速施行。故牒。
　　縣城隍
　　靈寶大法司　牒上　某縣城隍主者
　　當司先據某鄉貫，同州城隍牒，至專牒者
　　牒候到請，移文關報，當縣係國祀典正神，管下鄉鎮里社，一切香火去處，互相知委。同州城隍牒
　　九州社令九道
　　靈寶大法司　牒上　冀州社令主者
　　當司今據某鄉貫同都大城隍牒，至伺候敕旨頒行外，今再錄合要姓名，差委直符神虎追魂使者，前去追取，外須至專牒者。
　　牒候到請，詳前項備去事理，遍告本州，所管分野，合屬幽陰去處，知委今來修奉大齋事理。上遵敕旨符命，火急分項考對，照應直符，備去姓名，根刷亡故某乙　在會係薦等魂。或有罪業深重，執繫拘留，未得超生之者，並請釋放前來，預到靈壇，祗承功德。其本州分野，應干有主無主、孤魂滯魄、一切陰沉苦爽。無問新久，高下遠近，聚集攢類，發放前來，伺候普召，盡詣壇所，沐浴更衣。引朝太上，聞經聽法，懺罪除愆。咸睹光明，俱沾法食。無礙無隔，普濟普度。上明天尊大慈之化，下副齋官廣救之心。仍請禁戢誘論，暨以靜夜，無合喧鬨，妄起讎心，干犯齋壇，有墮功果。明真品格，威禁至重。事須遵奉，無輒故違。謹牒。
　　兗州社令主者　青州社令主者
　　徐州社令主者　梁州社令主者
　　揚州社令主者　荊州社令主者
　　豫州社令主者　雍州社令主者‘
　　右八州牒，各一道，並與前冀州牒相同。
　　諸獄專牒九道，轉牒五道
　　靈寶大法司　牒上　東方風雷地獄主者
　　當司今據某鄉貫同都大城隍牒，至伺候敕旨頒行外，今再錄合要姓名，差委直符神虎、追魂使者、前去追取外，須至專牒者。轉牒，改專字作轉字
　　牒候到請，詳前項備去事理，行下管內諸獄，十方道牒，改諸獄作諸道委知今來修奉大齋事理。上遵敕旨符命，火急分明考對，照應備去姓名，根刷亡故某乙　在會係薦等魂。或有罪業深重，執繫本獄諸獄牒同十方道牒，改本獄作本司未得超昇之者，並請釋放，交付直符并泰山神吏管領，預赴齋壇，祗候召請，叅真聽法，受度更生。齋事周圓，言功遷舉，明真科格，威禁至重。事須遵奉，不請有違。謹牒。
　　南方火翳地獄主者
　　西方金剛地獄主者
　　北方溟泠地獄主者
　　東北方鑊湯地獄主者
　　東南方銅柱地獄主者
　　西南方屠割地獄主者
　　西北方火車地獄主者
　　中央普掠地獄主者
　　酆都三十六地獄主者轉牒
　　酆都三元二十四地獄主者轉牒
　　酆都九幽無間諸大地獄主者轉牒
　　五嶽地獄主者轉牒
　　四瀆獄主者
　　十方道
　　東方道都大主者
　　南方道都大主者
　　西方道都大主者
　　北方道都大主者
　　東北方道都大主者
　　東南方道都大主者
　　西南方道都大主者
　　西北方道都大主者
　　上方道都大主者
　　下方道都大主者
　　牒文同諸獄，隨方換易
　　冥關幽路主者
　　靈寶大法司　轉牒　冥關幽路主者
　　當司今據某鄉貫同都大城隍牒，至伺候敕旨頒行外，今再錄係薦亡魂姓名，差委直符將吏前去追取，外尚慮幽關有阻，冥路為艱，須主轉牒者。
　　牒具如前候到請，指揮火急，互相關報冥關幽路、水陸橋梁、關津去處，並請各遵敕旨符命，開度事理。開通冥路，啟拔幽扃。引導係薦亡魂，及六道四生、孤魂滯魄。盡詣靈壇，聞經聽法。普霑開度，超證生方。事竟言功，各當遷賞。明真科格，威禁至重。事須遵奉，不得有違。故牒。
　　五道大神　溟泠大神牒式同上
　　蒿里相公
　　靈寶大法司　牒上　東嶽蒿里相公五方境界水陸關津神祇
　　當司今據某鄉貫，同都大城隍牒，至伺候敕旨頒行外須至專牒者。
　　牒請照應，上件事理。遍告冥司，合屬去處。土地界分，水陸橋梁，津度主職，開張道路，引導亡故某乙　在會係薦等魂，六道四生、一切孤魂滯魄，無問高下遠近，盡詣壇前，恭聽法音，開悟迷識，普享法食，祗受齋功。明真科格，威禁至重。事須遵奉，不得有違。故牒。
　　土地里域真官
　　靈寶大法司　牒上　某宮觀土地里域真官五方境界內外侍衛正神
　　當司今據某鄉貫，同都大城隍牒，至伺候敕旨頒行外見今壇儀肅備，法席嚴陳，須至專牒者。
　　牒請照應，前件修齋事理。疾速整飭威儀，肅清內外，掃除妖氛，導集佳祥。祗迓帝真，鍊度魂識。邀迎遐邇，通達往來。啟迪幽塗，開明沉滯。咸遵教令，以扇慈風。德就功圓，進階遷品。依準玄科玉格，疾速奉行。故牒。
　　六道都案
　　靈寶大法司　牒　酆都六道都案
　　當司今據某鄉貫某人狀稱，伏為正薦亡親某乙　普薦在會等魂，及六道四生、一切孤魂滯魄、乞就某處開建無上黃籙大齋，用資超度。當司據詞難抑，謹依下元黃籙簡文、靈仙科品，建立靈壇。取今月某日為始，結盟立誓，寅奉寶齋。於某日夜普施九泉六道，無礙斛食夜齋一筵，說戒傳符，依科開度。除已備奏上帝，乞降敕旨，及奏諸天帝尊，請降睿旨，申三界真司，牒合屬去處照應，外須至移文者。
　　牒伺到請，詳前項事理。疾速差撥六道主管官將，遍行關報，預期發放前來。伺侯普召，悉詣壇所。聽法聞經，享食承供。領請功德，受鍊更生。不請稽遲，有妨開度。故牒
　　請監壇
　　請當處香火威靈顯著係祀典者，發正奏畢，齋主賫公牒，詣祠下拜云：靈寶大法司有公文，令至殿下投放。祝畢，再拜，就神前焚之。
　　靈寶大法司　牒上　某神某王侯
　　當司今據某鄉貫某人狀稱，伏為正薦亡親某乙　普薦在會亡魂乞就某處，崇修無上黃籙大齋，用資超度。當司據詞難抑，謹按下元黃籙簡文靈仙科品，建立靈壇，關行齋法。恭依次第，宣演真科。拜奏章書，頒宣符命。遷拔罪爽，開赦亡魂。取今月某日開啟齋壇，攝召係薦亡魂，赴壇受度。某日清旦為始，正齋行道，三日九朝。某日夜普施六道四生，孤魂滯魄，無礙夜齋。某日夜鍊度亡魂，超昇道境。事畢，言功拜表，解散齋壇。某日夜祗修齋醮，三百六十分位，仰謝洪恩。欲仗神威，監臨壇席。禁戢魔障，掃蕩穢氛。止隔葷辛，圓成齋事，須至專牒者。
　　牒伺到請，詳前項事由。照今來修奉日分，預集神兵騎吏，躬親前來，專一防衛靈壇，驅遣伏屍故炁，止隔葷厭。欲魔害者，並請隔截。如故意者，明顯報應，即時制伏。無令侵害，應沿齋醮，所須法用儀物。專委神吏，常行守護。不得輒令惡人盜賊，雞犬貓鼠，暗有侵犯。仍請上遵敕旨符命，開度事理。放令預薦亡魂，及無邊滯爽，赴壇受度，承領齋功，鈐束冤魂罪對，無令妄起讎心，以相報復。將來焚燎經旛冥財之次，願承三寶威力，攝化無窮，普施眾靈。務令周徧，防衛火燭，迎導福祥。竣事言功，以答神貺。牒請依應施行。謹牒。
　　以上，牒後歲年月日牒式，見預告門。
　　三界直符神虎使者
　　靈寶大法司　牒　三界直符神虎追魂使者
　　當司今據某鄉貫，同城隍牒，至頒行外今來修奉有期，合要上件係薦等魂，及洗懺弟子各人身中冤家債主，前來崇建齋壇之所，伺候召請，祗受齋功。除具帳狀在前，所有申狀公牒，通落去處，開具下項。
　　一申狀五函詣
　　地府北陰酆都大帝聖前申上
　　水府東霞扶桑大帝聖前申上
　　東嶽泰山天齊仁聖帝聖前申上
　　地府九壘土皇君聖前申上
　　地府十宮真君聖前申上
　　一公牒九道詣
　　九幽地獄主者逐處通下
　　一轉牒五道詣
　　酆都三十六地獄主者
　　酆都三元二十四地獄主者
　　酆都九幽無間諸大地獄主者
　　五嶽獄主者
　　四瀆獄主者逐處通下
　　一公牒十道詣
　　十方道都大主者逐處通下
　　一公牒九道詣
　　九州社令逐處通下
　　一轉牒二道詣
　　冥關幽路主者
　　五道溟泠大神逐處通下
　　一公牒二道詣
　　酆都六道都案
　　天下都大城隍主者
　　牒請照會，齎管前去，逐處通落。如上件亡靈，其內或有三世業愆，拘留執對，未得超生之者，并洗懺弟子，或有冤債報對、酬償之魂，並要請領，預赴靈壇，伺候召請，沐浴朝真，懺謝罪愆，依科開度。其或陰關有阻，冥路為難，示以公文，庶為照證。其餘事理，請遵元始符命施行。無或稽違，有干玄律。故牒。
　　歲年　月　日　時牒
　　關劄引
　　將吏關
　　隨法師所傳授之法，不可拘。
　　靈寶大法司
　　當司今據某鄉貫，同都大城隍牒，至伺候敕旨頒行外須至專有指揮。
　　右關本司仙曹，執職靈官功曹，金童玉女，天神將吏，上清天樞院屬官功曹，章奏童子，丁甲吏兵，玉樞五雷院元帥猛吏，雷公電母，風伯雨師，五雷使者，雷火吏兵，北極驅邪院統兵助法兵頭部伍行長、神將吏兵，三元五德將軍，龍虎騎吏，四靈神君，南昌鍊度仙眾，神虎追攝官吏，諸司法院神將吏兵，功曹符使等眾，仰照應前件事理。同當處城隍里社，司命土地，近側廟貌，應係香火正神，一合同心，併力於建壇之初，掃蕩內外，伏屍故炁，厭穢不祥，速令清潔。應沿齋醮，所須法用儀物，常行守護。不得輒令惡人盜賊，雞犬猫鼠等，暗有侵犯，齋事屆期，各各嚴裝，分布左右，祗迓聖真，通達誠款，當局行事，共建齋功。仍導引亡靈等眾，沐浴鍊度，巡察無礙斛食，鈐束冤魂罪對，無令妄起讎心，以圖報復，侵損生人。遇有告召，即時承受。所冀齋功圓就，障難不生。家國霑恩，存亡受度。解壇散席，言功舉遷。明真有格，威禁至重。事須遵奉，不請有違。
　　年　月　日關
　　可漏
　　靈寶大法司關　諸司法院天神將吏仙眾
　　司命劄
　　靈寶大法司
　　當司今據某鄉貫同將吏關，至頒行外仰當處司命、五道土地、門丞戶尉、庭中令長、守宅將軍、十二禁忌、內外干繫香火正神，及側近廟貌、里社井邑、地祇等神，照應前件事理，同本司法院、大神將吏等，一合同心併力，於建壇之初同前將吏關至不請有違。
　　右劄付某處司命，五道土地，十二禁將，內外干擊等神。准此。
　　年　月　日劄下
　　可漏
　　靈寶大法司　劄某處司命五道土地十二禁將內外等神
　　發奏狀四直功曹關子
　　靈寶大法司
　　當司今為某鄉貫某人，乞取今月某日，就某處，崇建無上黃籙大齋，正薦亡親某乙，普薦在會眾魂超昇福境。今發奏狀二十四函，申狀一函，重封印全。上詣三天門下上清天樞院，請進須至關發者。
　　右關某甲子年年直功曹使者，某甲子月月直功曹使者，某甲子日日直功曹使者，某甲子時時直功曹使者。準此齎管前去，分明投進，申上雲程之中。不請稽滯，有所遏截，攝赴近獄，依律施行，故關。
　　年　月　日　時關
　　發申狀功曹符使關子
　　靈寶大法司
　　當司今為鄉貫某人，同前關，今發申狀四十函，並重封印全，開具申發。去處下項
　　日宮太陽帝君聖前
　　月官太陰皇君聖前
　　東方歲星東斗七宿星君聖前
　　南方熒惑南斗七宿星君聖前
　　西方太白西斗七宿星君聖前
　　北方辰星北斗七宿星君聖前
　　中央鎮星中斗四曜星君聖前
　　南斗六司星君聖前
　　北斗九元星皇君聖前
　　玉清太玄天機天樞上相天君聖前
　　靈寶經籍度師真君聖前
　　玄中大法師真君聖前
　　三天大聖師真君聖前
　　三清上境天真皇人聖前
　　上清十華真人聖前
　　上清五府真宰聖前
　　上元天官紫微大帝聖前
　　中元地官清虛大帝聖前
　　下元水官洞陰大帝聖前
　　靈寶監齋大法師真君聖前
　　正一女師嗣師係師真君聖前
　　十方無極飛天神王聖前
　　三洞經籙符命上聖高真仙靈將吏聖前
　　九天丈人儲福定命真君聖前
　　北極四聖元帥真君聖前
　　天曹太皇萬福真君聖前
　　三元真君聖前
　　黃籙院知院真君聖前
　　南昌上宮受鍊可真宰聖前
　　玉府玉樞五雷院使真君聖前
　　五嶽上真司命佐命儲福真君聖前
　　三元水府真宰聖前
　　蓬萊都水監真人聖前
　　東嶽泰山府天齊仁聖帝聖前
　　南嶽衡山府司天昭聖帝聖前
　　西嶽華山府金天順聖帝聖前
　　北嶽常山府安天元聖帝聖前
　　中嶽嵩山府中天崇聖帝聖前
　　王屋山洞天仙官聖前
　　龍虎君功曹金童玉女香官使者聖前
　　某甲子太歲尊神神前
　　已上，並逐處申上。
　　右關某年年直功曹使者，某月月直功曹使者，某日日直功曹使者，某時時直功曹使者，上界直符使者，中界直符使者，下界直符使者。請照會交管前去，逐一分明。申上雲程之中，不得稽滯時刻。有所邀遏，攝赴近獄，依律施行。故關。
　　年　月　日　時關
　　發牒引
　　天下都大城隍引天下都大城隍司，沿路土地傳送。
　　州城隍引某州城隍司下，沿路土地傳送。
　　縣城隍引某縣城隍司下，承受沿路，土地傳送。
　　東嶽蒿里相公引東嶽秦山府下，沿路承受，土地傳送。
　　當處土地五方境界侍衛正神引當處土地傳送。
　　右引五道，並同預告門式
　　功曹直符錢馬狀
　　將吏土地錢馬單並同前式，見頂告門。
　　無上黃籙大齋立成儀卷之八竟
　　無上黃籙大齋立成儀卷之九
　　三洞法師沖靖先生留用光傳授太上執法仙士蔣叔輿編次
　　章奏門
　　章共五通
　　啟告玄穹解穢章
　　太上三五某籙弟子係天師某治某炁云云萬章奏臣某誠惶誠恐稽首頓首再拜上言。臣謹按玄科，今據入齋意，至福佑見存，臣據詞難抑，已於某月某日預告，先颺寶旛，上聞齋意。今按下元黃籙簡文靈仙品格，建立靈壇，崇修齋法，恭依次第，宣演真科，進拜天官濟度諸章，頒行元始符命、金籙白簡、救苦真符，太上敕赦生天寶籙，玉清拔幽魂、破地獄真符，青宮九龍符命，神虎玉劄。赦拔亡故某乙　在會係薦等魂，及十方九幽、囚徒苦爽，出離長夜，祗受齋功。謹取某月某日開啟齋壇，召攝亡魂，赴壇受度。某日清旦為始，正齋行道，三日九朝。某日夜普設清凈，無礙斛食，夜供鍊度，六道四生，孤魂滯魂。某日夜水火變鍊，係薦亡魂，傳授九真妙戒，告行元始符命、金籙白簡、長生靈符，給籙破券，保舉超昇。事畢，拜表言功，解壇滿散。某日夜祗設三界高真清醮，三百六十分位，仰答洪恩，投龍進簡。外齎鎮信錢米、命素紋繒、香油柴炭、鹽豉筆墨、法用物儀。投臣乞為進拜天官，拔贖濟度諸章。仰祈道力，俯拔亡魂如普薦大會內，有生身受度者，改作俯濟存亡。臣切慮建設壇場之所，灰劫之前，四面方隅，一切厭穢。往來人物，隱顯葷辛。濁氣混凝，氛埃閉塞。昏霾六合，障翳八紘。不能降格飆畢，駐停真馭。恐妨開濟，拯度幽明。匪仗道慈，莫遂清肅。臣今章奏，先祈上通宸極，旁及邇遐。敷露懇誠，導迎慧澤。掃除氛穢，蕩滌邪妖。臣以凡愚，未盡教法。念臣叨奉真宗，夙叅治籙。名濫充於祭酒，職敢廢於關謄。既奉皈投，理難抑塞。謹為伏地拜章一通，上聞三天。伏惟太上無極大道，太上師尊上官典者，垂慈省理。臣謹為上請五方五帝、解諸厭穢君各一人，官將各一百二十人，下洗浣肉人，解諸厭穢。玉女使者官將一百二十人，齎真精之水、五和之香，盥洗靈壇。及製造無礙斛筵，所供齋食，燈燭香花，井竈內外，立遣清凈。千厭萬穢，應時消散。上請仙花玉女一千二百人，九鳳破穢籙中，收穢大將軍，滅穢大將軍，運穢大將軍，除穢大將軍，各一人，官將各一百二十人，與五方五龍主水使者，各持真精之水，洗浣黃籙齋壇，並齋主某一家，內外長幼，臨壇執事，祗奉法流，往來人物，有諸厭穢，一切解散。使各人心神，內養體力，外和注念，精通舒誠，感格齋功成就，庶事無魔。全仗洪恩，普資清凈。謹上請靈寶十戒、威儀九真妙戒、元始符命、金籙白簡、長生靈符、救苦真符，太上生天敕赦寶籙，玉清拔幽魂、破地獄真符，東極青宮，九龍符命，神虎玉劄，玄都蛟龍驛吏、金龍驛吏、九龍符命使者、三元龍虎騎吏、神虎追攝官君，鍊度諸司聖眾，靈寶官屬等，一合下降，宣通召命，監衛齋壇，昇擢所薦，咸開滯爽。使懺謝必聞，啟傳無間。眾真俯鑒，列聖還臨，幽顯霑恩，含靈蒙福，所請天官騎吏，靈寶官屬，一切聖眾，俟於散壇，拜表言功，各乞遷賞，以為效信。恩惟太上，分別求哀。臣愚謹因二官直使、正一功曹、左右官使者、陰陽神央吏、科車赤符吏、剛風騎置吏、驛馬上章吏、飛龍騎吏等官，各二人出。又因甲申日直神扈文長從官十六人，符吏天光二人。直神從官符吏，隨日辰易，舉此為例操臣謹為黃籙大齋主，普薦改云，黃籙大齋都會首某乙，同在會官寮庶士等，後同拜上天官，啟告玄穹，解蕩厭穢寶章一函，上詣太上虛無丈人官都司曹治北辰宮。曹治隨日換，舉此為例伏須告報，臣某誠惶誠恐，稽首頓首，再拜以聞。
　　空三行
　　臣某屬　某宮焚修
　　空三行
　　太清玄元無上三天無極大道太上老君太上丈人天
　　帝君天帝丈人九老仙都君九炁丈人百千萬重道炁
　　千二百官君太清金闕寶玉陛下
　　空三行
　　年號歲次某甲子某月某朔某日甲子某時某於某處黃籙齋壇拜上
　　空三行
　　可漏用全紙一幅為之
　　太清玄元無上三天□□大道太清金闕寶玉陛下
　　具章奏章法位臣姓某上奏謹封
　　內方函
　　謹謹上詣太上虛無丈人宮都司曹治北辰宮
　　具章奏法位臣姓某謹重封
　　外方函
　　謹謹上詣三天門下請進
　　具章奏法位臣姓某謹重封
　　右按正一書章律，寫章不隔日，填太清不隔時。章中，太清聖位科云，臨時細書，長三寸六分，或五寸，朱表後。聖位科云，臨時法師，自書二寸四分內取盡，恐難措寫，止臨時細書作一行為佳。張萬福天師科，亦載之矣。若能依科楷書尤妙，又陛下二字，雖云細注，然玉陛下辭意，本是一義，不可分拆。獨細書陛下兩字，頗似未穩。且五鍊生尸經黃繒章法及張杜二儀，亦不說細注下兩字。以理推之，作一行細書，恐可通行，亦留沖靖之意也。
　　酆都赦罪章
　　具章奏法位臣某，誠惶誠恐，稽首頓首，再拜上言。臣謹按玄科，今據同啟告玄穹章，至投龍進簡，除已備奏諸天帝尊，申三界真司，牒合屬去處。外齎鎮信，法用物儀，投臣乞為進拜天官，拔贖濟度諸章，俯拔亡魂，出離幽夜。伏念臣夙奉真宗，獲叅治籙。名濫充於祭酒，職敢廢於關謄。謹開具係薦亡魂姓名，隨章進呈，普及六道四生、孤魂滯魄，願承恩命，出離冥途，受領齋功，超昇凈界。臣尚慮亡故某乙　在會係薦等魂，及建齋弟子家，億曾萬祖，囚徒苦魂。累劫以來，有諸愆業，拘留報對，未脫幽冥。非憑赦罪之章，難出重陰之境。全依道力，曲賜生成。臣謹為上請太清降真、召靈符吏、降真召靈童子各一人，特為亡故某乙　在會係薦等魂，恭請太極真符，告下東極青宮、長樂天內、大慈仁者、尋聲赴感太乙救苦天尊，乞降威神慧光，普照十方世界。北陰酆都九幽諸獄、天牢水獄考掠冥司、一切諸獄，承玆慧光，照耀應時，普得開解，鐵城摧毀，柳鎖解脫。赦宥亡故某乙　在會係薦等魂，及囚徒苦爽。咸睹光明，出離幽暗。仰賴天尊上聖，依黃籙簡文靈仙品格，召十方飛天神王救苦真人、救苦童子、青玄玉女遍下幽獄。灑甘露之寶漿，降慈悲之法雨。威神感應，慧力靈通。所指所到，炎火息焰，冰雪生春。刀化玉樹，劍變騫林。銅柱鐵牀，成寶座之具；鑊湯爐炭，為清凉之燈。鐵丸金汁，無熱惱之威；鋸解屠割，摧鋒芒之利。銅蛇鐵狗，永斷惡緣。獄卒牛頭，俱發善念。魔王束首，掾吏歸誠。曹屬除罪籍之名，司案焚業缘之字。冤仇和睦，債訟消平。至于四生六道，普離凡塵。甲介昆蟲，俱獲生化。擔砂負石之眾，漣汲溟波之魂。驅雷役電之魄，天圓轉匝之神。運風掃山之鬼，穿地引水之龍。斷地逮役，度上南宮。永離五苦，遠抑三途。即使亡故某乙　在會係薦等魂，及弟子某家，祖玄靈識，佩服天儀，冠帶朱紱。飆乘碧落，羽駕太清。緣運不絕法應，更生侯王之門，修行眾善。超神仙果，達快樂鄉。俱如臣言，不違懇欵。恩惟太上，分別求哀。臣愚謹因同前章，只易直神操臣謹為黃籙大齋主某，拜上天官酆都開業道赦罪寶章一函，上詣太上某宮曹治。並同前章式。
　　玉曆照帳狀姓名，寫朱書帳狀，見正奏門
　　今開具係薦亡魂姓名，下項普薦，改作今開具在會係薦亡魂姓名。下項。
　　正薦
　　某人只寫姓名
　　附薦
　　某人逐一開列姓名
　　今月　日具高功法位臣姓某具
　　右玉曆，若是普薦，不立正薦、附薦項目，便將亡人姓名，從頭具去，量所度亡魂多少及紙高低，為則一行，可寫數名。要得磊落見單數，寫須做格。寫令真楷，行列端正，衷在章書圓封外，入第二方函內，發去。
　　開通道路章
　　具章奏法位臣某誠惶誠恐，稽首頓首，再拜上言。臣謹按玄科，今據同啟告玄穹章，至投龍進簡除已備奏諸天帝尊，申三界真司，牒合屬去處。外齎鎮信，法用物儀。投臣乞為進拜天官，拔贖濟度諸章，以祈昇濟。切念臣幼慕玄風，早叅治籙。名濫充於祭酒，職敢廢於申謄。除已具按典儀，崇修齋法，臣尚慮幽關杳邈，冥路迢遙。水陸不通，方隅隔絕。亡故某乙　在會係薦等魂，及十方九幽、囚徒苦爽，須資赦罪之章，期出重陰之境。非憑道力，莫闢關津。克詣齋壇，普受開度。謹為拜章一通，上聞三天，開清氛穢，道啟黃雲。四闢六通，無有障礙。上請太上直符使者、三界直符使者，各一人，齎持太上符籙、太清符命，告下三宮九府、百二十曹、五帝考官主吏，北陰酆都內外宮洞、五嶽九幽、四方三十六獄、大鐵圍山無間地獄、泉曲河源、三元水府、五道都府、九州社令、十方道主者，丘丞墓伯、河伯河侯、蒿里丈人、上下二千石官、九壘二皇君、地下土府神官、洞天幽治、考校曹局、泰山主職，諸曹地獄、山林孟長，廟社神祇、溟泠大神。某甲子太歲尊神、天下城隍社令、當處土地正神、善惡二部長吏、一百二十位官府神祇、七十二禁忌神將、天牢地獄、冥關幽治、長夜泉扃、一切主者，敬聽太上符命，開關啟路，毀鎖張門，釋放亡故某乙　在會係薦等魂，及六道四生，孤魂滯魄，悉詣玄壇，叅朝三寶。傳符授戒，聽法聞經，領諸善果，使幽途無險阻之程，冥關開逍遙之徑。功圓果滿，進品仙階。違滯之者，冥曹降職。恩惟太上眾真，分別求哀。臣愚謹因同前章，只易直神，操臣謹為黃籙大齋主某乙拜上天官，開通道路寶章一通。上詣太上某宮曹治。同前章式
　　鍊度沐浴章
　　具章奏法位臣某誠惶誠恐，稽首頓首，再拜上言。臣謹按玄科，今據同啟告玄穹寶章，至投龍進簡，外齎鎮信，法用物儀。投臣乞為進拜天官，拔贖濟度諸恭祈道力，俯拔亡魂。切念臣幼慕玄風，早叅治籙。名濫充於祭酒，職敢廢於關謄。尚慮亡故某乙　在會係薦等魂，及六道四生、孤魂滯魄，宿纏業垢，墮落惡源。未盥沐於身形，難叅朝於壇陛。克諧鍊度，各遂超升。仰仗道慈，俯垂開濟。臣謹為上請五方五靈童子各五人，解穢官君將吏各一百二十人，浣濯夫人，黃華玉女各一人。應時下降，請取黃華神水、鍊屍素漿、雲腴玉醴、甘露金津，灌注香湯之中，沐浴上件亡魂，無邊苦爽。蕩除陰翳，洗滌塵勞。絕表裹冤債之根，凈內外熱惱之垢。即令五方童子，上請東方青靈始老真炁，哺飴以九炁之青津；南方丹靈真老真炁，哺飴以三炁之丹華；西方皓靈皇老真炁，哺飴以七炁之素漿；北方五靈玄老真炁，哺飴以五炁之玄泉；中央元靈元老真炁，哺飴以一炁之黃華。即使所薦靈魂，承哺飴之恩，安鎮魂魄，自生五臟。又請金剛百鍊，千和玉液，太白流光，元皇散液，解除鬱結，去蕩滓穢，灌鍊身心，智慧洞明。又請天醫神吏，尚藥靈官治病。三五功曹太醫博士、主者砭石小吏、敷藥靈官，請取太上五色神藥，布散亡魂臟腑之中。救療生前榮衛之病，針砭心腹積滯，摩按氣血瘇瘡。斷筋傷骨者，續形返生；零落肢體者，易質復故。生肌長肉，一一完全。骨體康強，神魂磊落。憂惱消釋，飢渴滅除。結節開通，胞元散滯。形神端正，相貌莊嚴。又請天元真水真火、南昌上宮主鍊、九華真人、九光童子、火陵靈童、東井玉女、鍊度大神、五府真宰、受鍊司主宰、鍊度神將官吏，迴骸起死，反形度生。應干真眾，各持法器，下降玄壇。奉為亡故某乙，並赦罪章中，備奏所薦男女等魂，普及六道四生、孤魂滯魄，豐加冶鍊。令逐玄微，承玆殊貺，上度仙鄉。恩惟太上，分別求哀。臣愚謹因同前章，只換直神，操臣謹為亡故某乙等，拜上天官沐浴鍊度寶章一函，上詣太上某官曹治。同前章式
　　昇度亡靈章係於黃籙第三日落景，於齋醮壇，拜上
　　具章奏法位臣某誠惶誠恐，稽首頓首，再拜上言。臣謹按玄科，今據同啟告玄穹寶章，至投龍進簡，外齎法信。投臣乞為進拜天官濟度諸章，仰祈道力，俯拔亡靈。切念臣幼慕玄風，早叅治籙。名濫充於祭酒，職敢廢於關謄。除已勵率法流，依科修奉，九時懺謝，三日告盟。建齋弟子某乙，志竭誠殫，儀陳事畢。詞旨徧聞於界，恩光普被於重泉。所薦亡魂，蒙原愆業。道將還於金闕，經宜入於琅函。澤被存亡，功加一切。謹為上請南昌上官司命君、司錄君、延壽君、益筭君、度厄君、上生君各一人，昇度所薦亡故某乙靈魂，及酆都章中，備去係薦男女等魂，普及六道四生、孤魂滯魄，上生南宮，定筭玉簡，注名金文。又為上請司馬大神、監生大神、衛房靈姥、洞陽童子，鍊度亡過某乙及係薦等魂，一切孤滯等眾。入流火神庭之內，黃華寶池之中。蕩形易質，返骸更生。隨朱宮品格，託化人天，重立玄功，徑登道果。恩惟太上，分別求哀。臣謹因同前寶章，只換直神，操臣謹為亡過某乙等，拜上天官昇度寶章一函，上詣太上某宮曹治。餘同前章式
　　從章疏
　　某布政使司某府某縣某處居，黃籙大齋主姓某，伏為正薦亡親某乙　普薦在會眾魂崇修無上黃籙大齋。今辰進拜天官寶章，欲憑真造，即為進呈。謹備太上洞玄靈寶昇玄消災護命妙經三十六卷，金錢三十六分，從馬三十六疋。
　　右謹隨疏獻上，三元唐葛周真君、三天門下引進真君、三天門下呈章從事、錄章從事、通章從事、齎章從事、校章從事、禦章從事、刺章從事、印章從事、直使功曹、正一功曹、左右官使者、除陽神決吏、科車赤符吏、剛風騎置吏、驛馬上章吏、飛龍騎吏、二緋衣使者、小吏十二書佐、金光童子、直日直時從官符吏、某章中諸位靈官典者，一切聖眾聖前。狀惟聖慈，俯賜昭鑒。某下情無任激切之至。謹疏。
　　歲次某甲子年月　日具位姓某疏
　　可漏
　　某章中諸位從官靈官典者一切聖眾聖前
　　具齋主位某疏獻謹封
　　章關
　　泰玄都省
　　今奉為修建黃籙大齋主某人正薦某乙　普薦眾魂，崇建無上黃籙大齋。今來進拜天官某章，已恭對太上御前宣讀，訖用方函，上下封印。全須至關發者
　　右關呈章、錄章、通章、定章、齎章、校章、禦章、刺章、印章從事，二官直使，正一功曹，左右官使者，陰陽神央吏、科車赤符吏、剛風騎置吏、驛馬上章吏、飛龍騎吏，諸位靈官、使者童子，章中千乘萬騎，一切聖眾，准此同加，嚴衛齎捧。徑詣三天門下，依文請進。所過剛風，浩炁等神，不得遏截。事須遵稟，毋輒滯違。故關。
　　歲次某甲子年月　日　時關，
　　具法位某押。
　　三天大聖、都天大法天師、正一靜應真君張。
　　無上黃籙大齋立成儀卷之九竟
　　無上黃籙大齋立成儀卷之十
　　三洞法師沖靖先生留用光傳授太上執法仙士蔣叔輿編次
　　上章逐月所詣宮分
　　正月、十二月，上詣太上虛無丈人宮。
　　二月，上詣太上九老仙都宮。
　　三月、四月，上詣太上三天太清宮。
　　五月，上詣太上重道宮。
　　六月、七月，上詣太上九炁文昌宮。
　　八月，上詣太上天帝宮。
　　九月、十月，上詣太上大道宮。
　　十一月，上詣太上侍中左右監諸將軍宮。一作侍中左右監神諸將軍宮。
　　閏月，上詣太上玄都宮。一作太上九老仙都宮，一作金單太歲宮。《赤松子章曆》，閏月，隨前月宮。
　　逐月曹治宮分#1
　　一日，建玉曹治，赤靈宮。
　　二日，太素曹治，太微宮。一作建太素曹治，大微宮。
　　三日，太微曹治，北平宮。
　　四日，都正曹治，太清宮。一作太消下宮。
　　五日，正一曹治，通明宮。一作東明宮。
　　六日，玄一曹治，上明宮。
　　七日，太素曹治，高靈宮。
　　八日，雲集曹治，紫微宮。一作靈集曹。
　　九日，元靈曹治，侍春宮。一作用靈曹治，侍春宮。
　　十日，太清曹治，紫靈宮。一作武靈宮。
　　十一日，三水曹治，素女宮。
　　十二日，司錄曹治，巨野宮。
　　十三日，清叙曹治，西明宮。
　　十四日，玄正曹治，上絳官。
　　十五日，中都曹治，典平宮。一作興司宮，一作典平宮。
　　十六日，司非曹治，北府宮。
　　十七日，司奸曹治，南伯宮。一作南真宮。
　　十八日，統部曹治，束明宮。一作統攝曹，一作通明宮。
　　十九日，統錄曹治，西靈官。
　　二十日，監考曹治，司命官。一作胡冷宮。
　　二十一日，監司曹治，陽明宮。
　　二十二日，典考曹治，太陽宮。一作玄元官。
　　二十三日，司官曹治，少陽宮。
　　二十四日，玄元曹治，太陰宮。一作玄天曹。
　　二十五日，太玄曹治，少陰宮。
　　二十六日，都司曹治，北辰宮。
　　二十七日，都候曹治，太白宮。
　　二十八日，直使曹治，休明宮。一作司考曹。
　　二十九日，司直曹治，陽明宮。
　　三十日，集都曹治，啟明宮。一作興考曹。
　　六十甲子直神
　　古章本無直神，不用亦可。
　　甲子王文卿，從官十八人，符吏天季二人。
　　乙丑龍季卿，從官十六人，符吏天仲二人。
　　丙寅張仲卿，從官十四人，符吏孔光二人。
　　丁卯司馬卿，從官十二人，符吏天奸二人。
　　戊辰季楚卿，從官一十人，符吏地根二人。
　　己巳何文昌，從官十三人，符吏地行二人。
　　庚午馮仲卿，從官十七人，符吏天元二人。
　　辛未王文章，從官十五人，符吏天杵二人。
　　壬申侯博卿，從官十三人，符吏天季二人。
　　癸酉孫仲房，從官十一人，符吏天定三人。
　　甲戌展子江，從官十四人，符吏天根二人。
　　乙亥龐明心，從官十二人，符吏天監二人。
　　丙子祁孫卿，從官十六人，符吏天市二人。
　　丁丑趙子玉，從官十四人，符吏天償二人。
　　戊寅虞子張，從官十二人，符吏地行二人。
　　己卯石文陽，從官十五人，符吏天曹二人。
　　庚辰尹佳卿，從官十三人，符吏天閤二人。
　　辛巳楊仲公，從官十一人，符吏天光二人。
　　壬午馬子明，從官十五人，符吏天朗二人。
　　癸未呂威明，從官十三人，符吏天卿二人。
　　甲申扈文長，從官十六人，符吏天行二人。
　　乙酉孔利公，從官十四人，符吏天長二人。
　　丙戌車元昇，從官十二人，符吏天淑二人。
　　丁亥張文通，從官一十人，符吏天明二人。
　　戊子樂石陽，從官十四人，符吏地光二人。
　　己丑范仲陽，從官十七人，符吏天慶二人。
　　庚寅褚進卿，從官十五人，符吏天行二人。
　　辛卯郭子良，從官十三人，符吏天剛二人。
　　壬辰武雅卿，從官十一人，符吏天華二人。
　　癸巳史公來，從官九人，符吏天處二人。一作天虔。
　　甲午衛上卿，從官十八人，符吏天償二人。
　　乙未杜仲陽，從官十六人，符吏天位二人。
　　丙申朱伯眾，從官十四人，符吏天榮二人。
　　丁酉臧文公，從官十二人，符吏天容二人。
　　戊戌范少卿，從官一十人，符吏天征二人。
　　己亥鄧郁卿，從官十三人，符吏天豈二人。
　　庚子楊仲卿，從官十七人，符吏天梁二人。
　　辛丑林衛公，從官十五人，符吏天監二人。
　　壬寅丘孟卿，從官十三人，符吏天唯二人。
　　癸卯蘇他家，從官十一人，符吏天曲二人。
　　甲辰孟非卿，從官十四人，符吏天雄二人。
　　乙巳唐文卿，從官十二人，符吏天公二人。
　　丙午魏文公，從官十六人，符吏天英二人。＂
　　丁未石叔通，從官十四人，符吏。
　　戊申范伯陽，從官十二人，符吏天陽二人。
　　己酉成文長，從官十五人，符吏天施二人。
　　庚戌史子仁，從官十三人，符吏天基二人。
　　辛亥左于行，從官十一人，符吏天林二人。
　　壬子宿上卿，從官十五人，符吏天祥二人。
　　癸丑江漢卿，從官十三人，符吏天興二人。
　　甲寅明文章，從官十六人，符吏天望二人。
　　乙卯戴公陽，從官十四人，符吏天河二人。
　　丙辰霍叔英，從官十二人，符吏天畢二人。
　　丁已崔巨卿，從官一十人，符吏天絕二人。
　　戊午從元光，從官十四人，符吏天令二人。
　　己未時通卿，從官十七人，符吏天命二人。
　　庚申華文陽，從官十五人，符吏天開二人。
　　辛酉邴元玉，從官十三人，符吏天立二人。
　　壬戌樂進卿，從官十一人，符吏天宮二人。
　　癸亥左石松，從官九人，符吏天正二人。一作石有松。
　　書章品則
　　令曰：章法，前勿留牘牘者，紙也便泰玄都。
　　第一，泰玄都正一平炁，係某治正一臣某稽首再拜。
　　第二，上言謹按文書，某郡縣鄉里男女甲年紀戶名。
　　第三，恩惟太上，分別求哀，臣愚誠惶誠恐。
　　第四，安以聞與再拜，下相去一寸，下窮者別牘。臣姓平頭。
　　第五，比牘安臣姓與太歲平頭。
　　第六，比牘安泰清四十八字，三寸書之。
　　第七，比牘安太歲日月時於某郡鄉里中拜上。
　　第八，後讓三牘。三師靈讚，若不滿三牘，以另紙接之。
　　第九；書章界紙，止讓八分。正書中界，亦分為法則。
　　第十，書章法，依如上法，不妄讓牘界。
　　令曰：正一道士，書章威儀法則，當如上件。十條令，不得妄開章界牘，生造仜#2意，以迷惑後學品則。凡違令者，但是自作一法，坐此，正一道士五刑科論。五刑者，謂輸天治、覆屋茒二千束。
　　第十一書章法，以巾於下，不得令紙著牀。紙亦如法，勿令衣拂著章，可不謹之。
　　第十二書章，當令紙筆硯必使潔凈，不得穢污雜用。
　　第十三書章，磨墨左轉四十九迴止。
　　第十四書章，筆左右轉各七迴止，不得口含筆毫。
　　第十五書章法，不得閑論他事。
　　第十六書章法，書水當令清澄。
　　第十七書章法，不得以筆點水，滴向硯上。
　　第十八書章法，當閉口，不得有所食飲。
　　第十九書章法，人身經穢污，不得書章。
　　第二十書章法，當選手巾洗手，每令清凈。
　　第二十一書章法，當不得敗字。字不成，若不合止。
　　第二十二書章法，紙勿使破裂、漏筆。
　　第二十三書章法，不得令章並紙、飛落地。不復用。
　　第二十四書章法，不得仍書，飲食葷穢。
　　第二十五書章法，不得仍書，穢污不爭凈之事。
　　令曰：上件，二十五條門下，科令書章作法。當依如科，令若觸慢，不依令者，坐正一道士三刑科論。三刑科者，掃道路橋梁，三十日。
　　第二十六書章法，當整理衣服，不得裸露。
　　第二十七書章法，當匍匐恭敬，不得蹲踞。
　　第二十八書章法，已成先陰，讀校一遍。
　　第二十九書章法，脫字皆用白墨、雄黃治定之。
　　第三十書章法，不得潦草書字。
　　第三十一書章法，不得令他人盜讀章文。
　　第三十二書章法，不得預下泰清日時，臨奏卻寫入。
　　第三十三書章法，道士印封畢，主人束帶請章。
　　第三十四，主人請章，三叩頭、三搏頰、三起三下，合九止。
　　第三十五，主人對章叩頭，至奏竟。當自祝願，隨心所道。乞疾病差，隨事陳述。
　　第三十六，道士奏章竟，主人謝竟。叩頭搏頰，如初請法。
　　右三十六條，出正一書章品門下，科令第二。凡書章表，先齋戒沐浴，盥洗手面，整理衣冠。入室，向天門設座，焚香依式。書之章紙，可高准尺九寸，或小尺一尺二寸，或一尺四寸為則。以綵鋪案書之古法。泰京都，泰字高於上言一字，上言上空八分，下通走蟻。每行一十七字，行闊一寸二分，或二寸四分。第一行書盡法位，至再拜字。上言獨占一行。臣字不得為頭，鬼字不得居首。不得懸生露死，及抽破人姓名。姓名各當一字，雖是雙名，亦只作一字。應魂魄喪亡之字，並須迴避，不令上頭。不得令外人覷視，及雞犬等入室。書章不得與外人語言，閉氣書之書。未了，不得放下筆。對章，不得厲聲讀章。未畢，不得離坐。不得令香煙中絕。以聞去再拜上，一寸書之，下窮者別牘。修真旨要，同此。蔡致虛儀，以聞低告報二字書之。後空三行，書臣姓名。後空三行，書太清階。太清階後三行，書太歲。太歲與臣姓名，低上言字二寸四分。太歲一行，隨字多少，令到行末。後空三行，少則添紙一幅。太清階緊疊。據科令云，太清四十八字，三寸書之。今太清階，乃五十六字，比古科多八字。若修真旨要去金闕七寶四字，亦是五十二字，與科不同。當攷。赤松子曆，太清細字，上度三寸五分，中度四寸五分，下度五寸，不得過此。留沖靖止作一行，細楷書臣姓名、太歲，各只作一行，勻書寫章，不隔日。填陛下，不隔時古法填太清不隔時。下太清細銜。令齋主束帶，請章。法師奏章，日東向，夜北向。朱表，以勻凈黃素朱書，高下尺寸，並同章法。每行二十四字，行闊一寸二分，或九分為則。書章之士，當須明察。勿使筆畫滅裂，遺漏脫誤。仍勿擅改章文入齋意，取令理順，不至斷續。書章之時，靈官功曹、十二書佐，監臨左右。功過必錄，纖瑕無遺。禁戒威嚴，莫越於此。謹之。
　　章信
　　科曰：凡奏章，先須備信。若都無信，即神明不納，責子有慳鄙不捨之心。又曰，章無的信，富者增之，貧者臧之。富貴之家，心希功德而慳惜財物，只效貧者出信，如此無益於事。貧寒之士，求請章醮，師為代出法信。舊章雖各具所用，大抵有之。天子、王公、庶人，尊卑不同，品名各異，不得淆亂而無分別。科云，章信之物，散施貧窮。宜行陰德，師不可全用。十分為率，師可用三分而已。天科嚴峻，可不謹之。
　　繒綵天子紫色，疋數。王公用本命色，丈數。士庶用縵繒，尺數。
　　鎮錢天子金錢。王公銀錢。庶人銅錢。
　　祿米天子三石六斗。王公二石四斗。庶人一石二斗。
　　鎮油天子一石二斗。王公六斗四升。庶人二斗四升或一斗四升。
　　信香天子全斤。王公半斤。庶人三兩至五兩。
　　筆、墨、紙、朱砂，此給主者書章用，應是諸章，悉須置辦，不可暫闕。其餘並依本科。
　　啟告玄穹章
　　紙一百張。筆墨硯各一副。書刀一口。金魚一枚。玉鴈一雙。香五兩。柴五十斤。炭五十斤。鹽一斤。豉一斤。油一斗二升。米一石二斗。錢一貫二伯文。凈巾二條。
　　命信若干丈尺。
　　自餘每章一通米、五斗錢、一貫二伯文、命信紙筆墨硯，如本儀。
　　封章法
　　凡宣章訖，以書刀置太清陛下，以金魚、玉鴈置太清左右，存靈官書佐考校章文，及以新筆硯等，置於前存畢。高功於香煙上捲軸，令緊入函，仍入腦子。外以青絲三節緊擊之，注蠟池中。外以青紙函重封，付烈火焚之。
　　無上黃籙大齋立成儀卷之十竟
　　#1『月』疑應作『日』。
　　#2原字殘缺，疑為『任』。
　　無上黃籙大齋立成儀卷之十一
　　三洞法師沖靖先生留用光傳授太上執法仙士蔣叔輿編次
　　表詞門
　　表
　　黃素朱表
　　具法位臣某誠惶誠恐，稽首頓首，再拜，上言太上無極大道至真自然金闕下。臣等猥以下愚，繆叅上法。功無塵露，過積丘山。俯仰慚惶，形魂罔真。臣誠惶誠恐，稽首頓首。臣實以凡微，幸藉前福。叨逢妙化，欣荷玄恩。既忝真司，職當濟度。雖稟性庸瞽，誓罄丹衷，追尋慈風，服膺妙訓。見義思勇，日夜在心。因緣所值，敢不以聞。今有某鄉貫，入齋意，至未曾湔洗伏聞，無上正法黃籙大齋，解除生死，洗身心口意罪。上資帝祚，下及羣生。保國寧家，禳災却害。超拔九玄七祖、一切幽爽，濟度存段，慧澤普加。謹齎十方金龍鎮信、本命紋繒、香火油燭、齋醮物儀，奉詞投臣。乞就某處，開建無上黃籙大齋三晝夜，滿散祗設謝恩清醮三百六十分位。所資功德，總用追薦亡親某乙等，普為在會係薦等魂洎門中，先遠眷屬親緣，旁及十方九幽、囚徒罪爽，解除業累，超證生方。仗此殊因，上資家國，利安品物，福佑見存。臣據詞懇切，不敢抑違。除已奏告十天、關盟三界，謹率法籙道士某等若干人，依下元黃籙簡文靈仙品格，設玄科之式，法天像地，建立靈壇。以某所齎金龍繒綵，施鎮十方。祈天請地，救存拔亡，共相罄勵，洗心凈念，塗炭稽顙，歸命至真，以祈所願。三日三夜，九朝行道，預依次第，宣演真科。拜奏天官濟度諸章，持誦太上真經睿號。頒宣符命，開赦九幽，然燈續明，請光破獄。普施無礙，斛食攝召、預薦亡魂，沐浴朝壇，聞經聽法，傳符授戒，鍊度超生。廣集善功，總資超度。以今月某日啟齋為始，訖某日某時事畢。謹即言功解壇，投龍於山水；丹書槿劄，以奏言於靈壇。伏地拜黃素朱表一通，上聞九天。伏惟太上無極大道元始天尊、太上道君、太上老君、太上丈人、無上玄老十方自然靈寶天尊，已得道大聖眾、至真諸君丈人，大帝天帝，天師君、玄中大法師。曲映所奏，垂愍丹心。如蒙上御，乞赦典者。宣告十方五老上帝、五嶽真仙、三官九府、十界真靈，拔度亡故某乙　在會係薦等魂，及建齋弟子家，億曾萬祖，歷劫種親，六道四生，苦魂罪魄，有緣無緣，冤親平等，並令開度，得出長夜。九幽之中，昇入南宮。冠帶枯骨，返骸生華。輪轉漏盡，化生福門。所在土地營衛尸形，須神返舊，與景冥合。弟子某家前世今生，一切罪咎，並乞蕩除人解滅刑害。度厄消災，延生保命。存亡開泰，眷屬安寧。上願七曜高明，二儀永固。陰陽調和，五穀歲稔。國富民安，天下太平。六合清凈，帝祚延長。疫毒消殄，善瑞日臻。克保元吉，永銜道恩。謹遷所請天仙兵馬、地仙兵馬、飛仙兵馬、真人兵馬、神人兵馬、日月星辰兵馬、九宮五帝兵馬、三河四海兵馬、五嶽四瀆兵馬，各九億萬騎。三十二天監齋直事、侍香金童、散花玉女、五帝直符、傳言奏事、飛龍騎吏，臣等身中所佩受法籙內外真仙、靈寶官屬、三寶威神、玄都金龍驛吏、九龍使者、察命童子，護法威神龍虎騎吏、三元將軍、南昌鍊度官君、神虎追攝將吏、城隍社令、此間土地里域真官、三界神祇監壇某神係當庭香火，威靈顯著，曾請監壇者。諸係監臨護衛，宣通君命，營衛齋事，有功勤者，一切嚴裝，隨臣今表，上詣玄都，列受功賞。謁言真宮，進品上仙。加爵帝秩，隨品署真。高下等級，皆令崇達，一如太真之儀。臣等學法未備，俯仰失格。進止犯科，不合儀式。恐為四司所糾，五帝所執。千愆萬罪，並蒙赦宥。哀原未悟，不見罪罰。臣等身中五體真官，受功事訖。各還宮府，使臣等學道得道，求仙得仙，永為真人。齊三光朗曜，與五氣長存。恩惟太上眾尊，分別哀原。臣愚謹因三官飛仙直使，正一功曹，左右官使者，陰陽神决吏、科車直符吏、剛風騎置吏、驛馬上章吏、飛龍騎吏、天仙騎吏，各二十四人。操臣謹為某官某乙啟建黃籙大齋，露請事訖，解壇遷職。復諸天位，重明功德。拜黃素朱表一通，上詣太上某曹，伏須告報。臣某誠惶誠恐，稽首頓首，再拜以聞。
　　空三行
　　臣姓某屬某州某縣某宮觀焚修
　　空三行
　　太上無極無名虛無自然至真大道無上天尊金闕玉陛下
　　杜儀云，此聖號，臨時法師自書，二寸四分取盡。如不能止，作一行細書。
　　空三行
　　某年號太歲某甲子朔某日某甲子天門開時於宮觀玄壇中拜上
　　空三行
　　朱表，用黃絹一丈二尺。輕黃紙背過，裁高一尺二寸，書之每行二十四字。若依古法，二寸四分為一行。恐寫不過，量詞多寡，為行數可也。表稱黃素，則當用生黃絹。田先生用之，第柔軟不堪操露，不如用薄紙背過為妙。聖號二十四字，無三字。見靈寶真一自然經訣。
　　可漏，方函，並同章法。亦以黃絹為之。發表，不用關子。
　　鍊度表
　　具法位臣姓某誠惶誠恐，稽首頓首，再拜。
　　右臣謹瀝丹誠，上干天聽。臣謹據入齋意，至未曾湔洗，乞取某月日，就某處開建無上黃籙大齋，三晝夜滿散，修設謝恩清醮，三百六十分位。願憑道力，俯拔亡魂。乞按真科，宣行鍊度。返形易質，受化更生。臣以凡微，獲叅上法。濫司濟度，職在宣謄。既奉皈投，理難抑絕。謹具表上奏祖師北極紫微大帝、祖師南極長生大帝陛下，恭望天慈，特賜睿旨，頒告水火二司、五嶽總領真君。乞降陰陽靈根，真水真火。即日今時，下降壇場，鍊度亡過某乙等。使其神魂澄正，萬炁俱存。身有光明，魔無干犯。遷神北府，度品南宮。仰賴威光，曲垂洞鑒。臣謹俯伏，以俟天恩昭報。冒犯天威，臣誠惶誠恐，稽首頓首，死罪。謹具表，上奏以聞。謹奏。
　　太歲某甲子年月　日具位臣姓某表奏
　　可漏
　　祖師北極紫微大帝祖師南極長生大帝陛下
　　具位臣姓某表奏謹封
　　方函
　　表一函謹謹奏詣三天門下請進
　　具位姓某謹重封
　　日直功曹關子
　　無上黃籙大齋壇
　　本壇，今發奏表一函，重封印全。上詣三天門下，請進須至關發者。
　　右關某日當直功曹使者，請分明交管，前去依時，請進雲程之中，不許住滯時刻，有所遏截。攝赴近獄，依律施行。
　　太歲某年月　日　時關
　　錢馬狀依常式
　　詞
　　青詞
　　維大明國某年歲次甲子某月某朔某甲子，某府州縣，居具官位臣姓名，謹罄哀丹誠，上干天聽。各入齋意。正薦，自臣伏為亡親起。普薦，自臣等幸因宿起，並至未曾湔洗。
　　謹齎法信，投靈寶大法司，乞請道士一壇，就某處宮觀，取某月日為始，開建無上黃籙大齋，三日三夜，九時行道。預依次第，宣演真科。拜奏寶章，頒行符命。遷拔罪爽，開赦幽沉。然燈續明，請光破獄。普施無礙，斛食攝召，預薦亡魂，沐浴更衣，朝真聽法，傳符授戒，鍊度超生。滿散，拜表言功，投龍進簡，祗設清醮三百六十分位，上謝洪恩。各再入齋意。正薦，自仰仗道慈起。普薦，自所資功德起，並至福佑見存誠惶誠恐，稽首頓首，再拜上啟太上無極大道、至真無上、三十六部尊經、真文寶符、太上三尊十方眾聖玄中大法師銜前。臣伏以入詞文，臣下情無任瞻天，望聖激切屏營之至。謹詞。
　　內封用黃紙三寸，腰封
　　臣某，係法師名謄　奏謹封
　　引進狀
　　狀紙，依青詞紙，高低以狀。裹青詞，入方函內發。
　　無上黃籙大齋壇
　　本壇今月某日為黃籙大齋主某人，正薦亡親某乙　普薦在會眾魂崇建黃鐮大齋。所有進拜，青詞一通。已恭對太上御前宣讀訖，合行申發前去，須至申聞者。
　　右謹具狀，申三天門下省。伏乞引進，徑為通奏施行。謹具申聞，伏候昭報。謹狀。
　　太歲某年　月　日具法位姓名狀
　　外方函
　　謹謹上詣三天門下請進
　　具法位姓名重封
　　發詞關
　　如在亥時發，則關兩日當直功曹。同朱表，焚於天門上。
　　無上黃籙大齋壇
　　本壇今月某日，奉為黃錄大齋主某人，正薦亡故某乙　普薦在會眾魂崇建無上黃籙大齋。所有進拜，青詞一通，已對太上御前宣讀訖。本壇用重封印全，須至關發者。
　　右關某日當直功曹使者，請疾速齎捧，上詣三天門下省，投進雲程。不得稽滯時刻，有所遏截。攝付天一北獄，依律治罪，以明天憲。故關。
　　歲次某年月　日　時關
　　書詞格式
　　應青詞，須用上等青紙，勿令稍有點污、穿破。如紙薄，即將兩幅背之，高一尺二寸。只許用一幅。通前後，不過十七行。行密無妨，當令後空紙半幅。自維字之後，平頭寫之。上空八分，下通走蟻。逐行不拘字數，但真謹小楷為妙。如啟聖後下文，不得過十六句。當直指其事，務在簡而不華，實而不蕪。切不可眩文贍，飾繁藻。惟質朴為上。書詞紙，不得令飛落床席及地上，仍不得令衣袖等沾拂詞文。凡書詞之時，當入靜室。几案敷今巾，朱筆朱盞，勿用曾經殗穢之物。口含妙香，閉氣書之，不得以口氣衝文。寫未乖，不得落筆，及與他人言語。仍不許隔日書下。臣字不得在行頭，行內不得拆破人姓名。此為書詞之格，或稍有違，不惟不達，反招釁爾。
　　右出任仲昇齋儀黃壇，節目頗多，文亦難省。添數行，蓋亦無妨。但要後令空紙多爾。
　　無上黃籙大齋立成儀卷之十一竟
　　無上黃籙大齋立成儀卷之十二
　　三洞法師沖請先生留用光傳授太上執法仙士蔣叔輿編次
　　疏牘門
　　開經疏
　　大明國某布政使司某府州縣居具位臣姓某，普薦門云，某人等，後並同謹罄丹誠，上干洪造。臣伏為入齋意，至醮用物儀具狀，投上清三洞法師某君門下，乞請道士一壇，就某處建立靈壇，關行齋法。再入齋意。正薦，自仰仗道慈起。普薦，自所資功德起。並至福佑見存蒙於某月某日預告，先颺寶播，上聞齋意。取某月某日開啟齋壇，如未有定日，則云，尋別擇日，開啟齋壇恭按玄科，宣揚祕範。正齋行道，三日九朝。請謝十方，告盟三界。滿散修設謝恩清醮三百六十分位。仰祈霈澤，普祐沉淪。所有回獻三界聖真、十方仙宰，醮筵內外，一切威靈。並資悼亡魂，普薦幽爽。太上諸部真經、天尊睿號，謹預於某日為始，開函看誦。今先具品目，敷奏如後。
　　一請道士看轉，太上洞玄靈寶無量度人上品妙經幾卷，太上洞玄靈寶昇玄消災護命妙經幾卷
　　已上，並用普伸，回奉奏獻，上三界十方，聖真仙眾，醮筵主宰、侍衛威靈。
　　一請道士看轉，太上靈寶天尊說救苦妙經幾卷
　　已上，並用回奉，上獻係醮冥官主宰，一切威靈。
　　一請道士看轉，如別看經禮懺，則逐一別項填入。
　　太上洞玄靈寶無量度人上品妙經幾卷
　　太上洞玄靈寶九天自然生神章經幾卷
　　太上靈寶九真妙戒金籙九幽拔罪妙經幾卷
　　太上靈寶天尊說救苦妙經幾卷
　　元始天尊說生天得道經幾卷
　　元始靈書中篇幾卷
　　玉皇大天尊玄穹高上帝寶號幾聲
　　太乙救苦天尊睿號幾聲
　　九幽拔罪天尊睿號幾聲
　　十方洞靈睿號幾聲
　　已上功德，並用資薦亡故某乙，超生仙界。普薦云，在會係薦一切魂儀，各超仙界
　　一請道士看轉，
　　太上洞玄靈寶無量度人上品妙經幾卷
　　太上洞玄靈寶九天自然生神章經幾卷
　　太上洞玄靈寶天尊說救苦妙經幾卷
　　元始天尊說生天得道真經幾卷
　　元始靈書中篇幾遍
　　某經某號逐一子細開列
　　已上功德並用資薦，門中遠化，各超仙界或有附薦名位，依此逐一開列。
　　一請道士看誦
　　太上洞玄靈寶無量度人上品妙經幾卷
　　太上洞玄靈寶九天自然生神章經幾卷
　　太上洞玄靈寶九真妙戒九幽拔罪妙經幾卷
　　太上洞玄靈寶天尊說救苦妙經幾卷
　　元始天尊說生天得道真經幾卷
　　元始靈書中篇幾遍
　　玉皇大天尊玄穹高上帝寶號幾聲
　　太乙救苦天尊睿號幾聲
　　九幽拔罪天尊睿號幾聲
　　朱陵度命天尊睿號幾聲
　　已上功德，並用資薦，六道四生、孤魂滯魄，各各離苦，同遂生成。
　　右恭以玄科奧典，寶藏靈文，為濟苦之津梁，作拔亡之梯磴。敢憑勝妙，用薦沉迷。切念亡親某乙，如普薦，則以會首所薦姓名為首，添入及在會係薦亡魂等涉世塵探，歸魂地遠。慮業緣之未盡，致仙化之無期。願仗真乘滲漉之功，普度苦海流吹之識。將宣寶範，先啟琅函。仰希洞鑒之聰，允納預聞之請。臣無任瞻天望聖，激切屏營之至。謹具疏，上奏以聞。謹疏
　　太歲某年　月日具前官位臣姓名疏
　　外可漏
　　黃籙開經文疏上奏三界聖真十方主宰
　　具官位臣姓名謹封
　　六幕疏
　　五帝疏
　　具位姓某
　　檢會先據某鄉貫，入齋意，至未曾湔洗謹齎法信，投靈寶大法司。乞取某月日，就某處，開建無上黃籙大齋三晝夜。滿散修設，謝恩清醮，三百六十分位再入齋意，至福佑見存。臣據詞難抑，除已謄詞帝闕，請命師尊，奏告十天，關盟三界。見令壇儀肅備，法席嚴陳。謹率同齋道士，恭取今宵，開建靈壇，分光破暗，列陳鎮信，敷露真文。翌日清旦，正齋為始。三日九朝，宣揚科範。遷拔幽苦，懺悔罪愆。仰冀恩光，俯垂證度，須至奏聞者。
　　右伏以道尊五老，本一炁以同生；德冠三才，植萬靈而兼統。為人天之信仰，作生死之依憑。將啟齋修，敢忘祈叩。恭惟五方五靈、五老五帝天君御前，化育羣品，開張萬真。務紀錄於善功，每鑒觀於齋事。伏願天慈廣被，聖澤遐覃。放五色之光明，救重陰之苦爽。齋功克就，生名永紀於丹臺；懺謝必聞，罪錄盡銷於黑簿。仰賴甄陶之賜，庶成護度之功。福被邦家，恩霑幽顯。臣下情無任惶懼，激切屏營之至。謹具疏，上奏以聞。謹疏。
　　太歲某年月　日具位臣姓名疏
　　可漏
　　五方五靈五老五帝天君聖前　具位臣姓名疏奏謹封
　　方函
　　疏一函上詣五老上帝
　　具位臣姓名謹重封
　　三官疏
　　具位臣姓某
　　檢會先據同五帝疏，內改稱臣處稱名奏聞者
　　右伏以方圓奠位，資玄範以開張；品物流形，賴神功之主宰。凡歸校錄，悉仰生成。恭惟上元賜福天官紫微大帝、中元赦罪地官清虛大帝、下元解厄水官洞陰大帝聖前。位統三元，掌天地人神之錄籍；司分九府，總死生善惡之樞機。苟露懇祈，悉蒙昭格。伏願真慈惻憫，聖造矜容。削罪福於水火考對之曹，拔死魂於泉酆幽陰之境。圓成齋事，紀錄善功。資福存亡，覃恩家國。某下情無任惶懼激切之至，謹具疏申聞。謹疏。
　　太歲某年月　日具位臣姓名疏
　　可漏
　　三元天地水三官大帝聖前　具位臣姓名謹封
　　方函
　　疏一函上詣三官大帝聖前
　　具位臣姓名謹重封
　　玄師疏
　　具位姓某
　　檢會先據同三官疏
　　右伏以道分三洞，肇萬法之元綱；教聞重玄，作十方之師寶。凡伸修奉，悉荷證盟。輒披露於懇誠，冀俯回於靈聽。恭惟玄中教主、上清靈寶聖師真君聖前，道崇金闕，位亞玄元。散影分形，證修齋於萬國；垂光接物，施惠利於重泉。伏願聖鑒昭回，真慈覆護。書愆紀過，雖存糾察之司；宥罪滌瑕，允賴含洪之德。珍消魔障，成就齋功。俾幽顯以霑恩，普邦家而蒙福。某下情無任，惶懼激切之至。謹具疏申聞。謹疏。可漏
　　玄中教主上清靈寶聖師真君聖前具位姓名謹　封
　　方函
　　疏一函上詣玄中教主上清靈寶聖師真君聖前
　　具位姓名謹重封
　　天師
　　具法位姓某
　　檢會先據以後並同三官疏
　　右伏以扶教三天，播慈風而濟物；疏光十界，宣祕頤以度人。肇宏正一之宗，丕闈貸三之教。敢伸丹禱，仰叩玄聰。恭惟太上輔元體道三天大聖都天大法天師、正一靜應真君聖前，列位玉清，侍宸金闕，掌玄元科法，為章醮之宗師。伏願俯賜祥光，下臨壇席。證明齋事，開度沉魂。俱承拯拔之功，盡脫輪迴之苦。障魔殄滅，詞表御聞。澤普被於存亡，慶均霑於家國。某下情無任惶懼激切之至，謹具疏申聞。謹疏。
　　可漏
　　太上輔元體道三天大聖都天大法天師正一靜應真君聖前具位
　　方函
　　疏一函上詣三天大法天師正三師正一靜應真君聖前
　　具法位姓名謹重封
　　三師
　　具法位姓某
　　檢會同前
　　右伏以玄元始炁，於#1開光於萬化之先；經籍度師，演教於三乘之始。將期修奉，敢後皈投。恭惟靈寶經師真君、靈寶籍師真君、靈寶度師真君聖前。道冒重玄，名標上古。隨方設教，弘敷齋謝之科；應物流行，昭示真常之路。飭黃壇而蕆事，望紫闕以陳詞。伏願師造鑒觀，仙遊來格，提携末學，錫正氣於靈關；開度沉魂，施祥光於法界。恩流有截，澤被無垠。某下情無任惶懼激切之至，謹具疏申聞。謹疏。
　　可漏
　　靈寶經籍度師真君聖前具法位姓某謹　封
　　方函
　　疏一函上詣靈寶經籍度師真君聖前
　　具法位姓某謹重封
　　監齋
　　具法位姓某
　　檢會同前
　　右伏以玄元闡教，廣開普度之門；太極垂科，顯著監齋之號。凡伸修奉，悉仰證明。恭惟靈寶監齋大法師真君聖前。弘教化初，興哀劫末。特流傳於齋法，俾恩祐於沉淪。伏願俯賜師慈，特頒真旨。下靈寶司之官屬，暨黃籙院之聖真。依下元簡文靈仙品格，降飛天翊衛傳奏官君。紀錄齋誠，宣謄詞款。導迎慧澤，開濟沉魂。俾善果以圓成，普幽明而受度。恩霑見在，福被邦家。某下情無任惶懼激切之至，謹具疏申聞。謹疏。
　　可漏
　　靈寶監齋大法師真君聖前　具法位姓名謹封
　　方函
　　疏一函上詣靈寶監齋大法師真君聖前
　　具法位姓名謹重封
　　啟壇疏
　　具法位臣姓某
　　謹瀝丹誠，上干洪造。臣先據同五帝疏，關盟三界恭依次第，宣演真科。拜奏寶章，頒行符命。遷拔罪爽，開赦幽沉。燒香然燈，立齋行道。請光破獄，普施夜齋。召攝亡魂，沐浴鍊度。傳符授戒，保舉超生。事畢，拜表言功，投龍進簡。祗設清醮，上謝洪恩。廣集善功，總資昇度。以令壇儀肅備。同五帝疏，至奏聞者。
　　右伏以飭黃壇而蕆事，恪遵夤奉之儀；望紫闕以陳詞，仰冀鑒觀之澤。爰殫衷悃，上露齋誠。恭惟太上無極大道、至真無上三十六部尊經真文寶符，太上三尊、十方聖眾、玄中大法師御前，敷落五篇，開張萬範。飛玄結炁，自成空洞之文；下元總神，遂著靈仙之格。保制劫運，拯護幽明。臣繆以師資，叨傳妙訓。俾依科而遵奉，敢冒禁以宣行。謹勵法徒，虛遵品式。結立盟誓，共建齋功。伏願三寶證明，萬靈降格。傾光迴駕，監真度生。地水幽闇之鄉，仗道慈而開濟；日月照臨之土，霑慧力以昭融。福普邦家，恩覃存沒。臣無任瞻天望聖激切屏營之至，謹具疏上奏以聞。謹疏。
　　可漏
　　至真無上三十六部尊經真文寶符
　　太上無極大道御前
　　太上三尊十方聖眾玄中大法師
　　具位臣姓名疏奏謹封
　　方函
　　啟壇疏奏請
　　三天門下省
　　具位姓名謹重封
　　十方靈官疏
　　具法位姓某
　　檢會回三官疏，至關盟三界，見令壇儀肅備，法席嚴陳。謹率同齋道士，恭取今宵，開建靈壇。分光破暗，列陳鎮信，敷露真文。翌日清旦，正齋為始。宣行科範，懺悔罪愆。今具紙筆墨硯，安鎮十方。乞賜謄奏，仰祈恩霈，俯濟存亡，須至具疏告聞者。
　　右伏以梵炁彌羅，落落九霄之境；真都渺莽，巍巍十極之鄉。欲誠悃之升聞，仗聖恩之垂濟。恭惟十方無極世界、日月星宮、經寶地水、十鄉神仙諸靈官，傳奏聖眾聖前。真常善應，聖化無方。每降格於壇場，為宣通於詞款。伏願廣運慈悲之德，溥施拯護之功。禮謝十方，遐邇俱祈於通感；敷誠九奏，愆瑕悉賴於包藏。所冀情旨，上通恩光，下逮凈滌。有為之業，崇成無量之功；庶俾幽明，皆資生化。某下情無任激切之至，具疏申聞。謹疏。
　　可漏
　　十方神仙靈官傳奏聖眾聖前　具位姓名疏上謹封
　　方函
　　疏上
　　十方神仙靈官傳奏聖眾聖前
　　具位姓各謹重封
　　結盟共三通
　　無上黃籙大齋結盟。今奉某鄉貫某處居黃籙大齋主姓某，如眾會，作黃籙大齋都會首某人，同在會官僚士庶等，謹備十方紋繒、金龍璧鈕、質信之儀，請道士幾人，就某州某處宮觀，取某月某日宿啟齋壇，修建無上黃籙大齋三晝夜，滿散修設，謝恩清醮，三百六十分位。意者上資家國，下濟深沉。超度先亡，保安見在。切以無上正法，黃籙大齋。和天安地，保國寧家。普度幽明，悟人真道。謹按玄科舊典，法天象地，立纂舒壇。信幣列於華庭，詞表通於金闕。肅祗如在，精潔造微。所以爾者，全在同齋之士，共契丹盟，滌除玄覽。夫齋者，齋其心也。絕視聽色身之好，抑口。味鼻香之貪。吐氣自澄，抱神以靜。故我太極宗師，垂留科範。建齋之始，先受十戒威儀。罰簡憲章，存念不愆，俯仰合格。焚燒黑簿，昭著丹書。七祖生天，九幽得度。有情含識，無不霑恩。今黃籙大齋主某人眾會稱某人等向我法門，歸投大道。奉修齋直，為國為家。開濟存亡，普霑含識。齎持法信，乞為關行。某本乏仙材，謬當遷請。實懷兢愧，不容避辭。誓竭精誠，勉力就職。今與同齋之士，合誓三官，結盟五帝，共相罄勵，同建齋功。儻若有違科律，冒瀆天真，彈糾不悔者，告下三官五帝，受考風刀，長扁夜壑。請各簽法位，作合同盟三本。二本歸三官，五帝一本，留泰玄都省照應。謹啟以盟。
　　太歲　年月　日　時
　　次從下列行壇道眾
　　次列六職
　　可漏
　　五老上帝聖前　具法位臣姓名狀奏謹封
　　三官太帝聖前　具法位姓名狀申謹封
　　三天大法師真君聖前　具法位姓名狀
　　申謹封
　　方函二
　　黃籙齋壇結盟狀奏請五老上帝聖前
　　具法位姓名謹重封
　　黃籙齋壇結盟狀申三官大帝府
　　具法位姓名謹重封
　　職狀
　　無上黃籙大齋壇
　　今為某人崇建無上黃籙大齋。謹集見前法眾，克取今辰，依科修奉。擬補職事下項。
　　高功大法師
　　具法位姓　名
　　都講
　　具法位姓　名
　　監齋
　　具法位姓　名
　　侍經
　　具法位姓　名
　　侍香
　　具法位姓　名
　　侍燈
　　具法位姓　名
　　右具如前，各宜守職。謹狀。
　　年　月　日具高功法位姓名狀
　　鍊度疏二道一疏設斛用，一疏正度用。
　　某鄉貫黃籙大齋主姓名
　　伏為正薦亡親某乙　普薦在會眾魂，崇建無上黃籙大齋三晝夜。仰憑道力，普濟幽沉。乞按真科，宣行鍊度。謹備太上昇玄消災護命妙經三十六卷，金錢三十六分，從馬三十六騎。
　　右謹獻上鍊度合會一切真宰，南昌上宮鍊度真仙，朱陵火府鍊度真仙，南陵樞府鍊度真仙，水火二司鍊度仙吏，靈寶大法鍊度仙吏，靈寶仙曹官童將吏，金童玉女一切吏兵，諸司法院、宣通召命、承差將吏，靈寶監察直符直事，地水職司導從官吏，城隍土主里域真官，靈壇翊衛應感威靈。伏惟聖慈，俯賜照鑒。謹疏。
　　年　月　日　具位姓名　疏
　　可漏黃簽
　　真經錢馬疏獻鍊度合會真宰一切威靈
　　具位姓名　謹封
　　斛疏
　　鄉貫黃籙大齋主具官姓某
　　今為正薦亡親某乙　普薦在會眾魂，開建無上黃籙大齋，取某日夜，普設無礙夜齋斛食，看誦太上真經睿號，焚化經旛
　　冥財。廣集善因，總資超度。開列品目如後：
　　一請道士看誦如別看經禮懺，逐項添入
　　太上洞玄靈寶無量度人上品妙經幾卷
　　太上洞玄靈寶九天自然生神章經幾卷
　　太上洞玄靈寶九真妙戒拔罪妙經幾卷
　　太上靈寶天尊說救苦妙經幾卷
　　元始天尊說生天得道真經幾卷
　　元始靈書中篇幾卷
　　一稱念
　　玉皇大天尊玄穹高上帝寶號幾聲
　　太乙救苦天尊睿號幾聲
　　九幽拔罪天尊睿號幾聲
　　朱陵度命天尊睿號幾聲
　　十方洞靈睿號幾聲
　　一焚化
　　某經無量數　某旛無量數
　　冥衣無量數　冥綵無量數
　　駝馬無量數
　　已上並用，普薦六道四生、孤魂滯魄，各離苦趣，同證逍遙。
　　右伏以清都演教，普垂開度之科；碧落傳經，廣示弘慈之化。前件功德，普用薦資。伏願真性常明，克凈多生之垢；幽塗罷對，遂停五道之輪。徑登快樂之鄉，永斷淪胥之苦。仰惟大道，俯賜證明。謹疏。
　　年　月　日具位姓名疏
　　可漏
　　功德疏普薦六道四生孤魂滯魄一切眾靈
　　具位姓名謹封
　　薦亡疏
　　某親具位姓名
　　今為亡親某官，今月某日屆當某辰普薦云今為資薦亡親某官，謹備鎮信物儀，具狀投靈寶大法司。乞請道士一壇，就某處官觀，取某月某日開建無上黃籙大齋三晝夜。滿散修設謝恩清醮三百六十分位。仰憑道力，開度生方。所有看誦真經睿號，焚化經旛冥財等。謹具列品自如後：
　　一請道士看誦
　　某經幾卷　某懺幾卷　某號幾聲
　　一焚化
　　某經旛幾卷　錢財幾分　從馬幾疋
　　已上並用，追薦某故某官尊靈，超生仙界。
　　右伏以龍章玉字，鳳檢瓊文。釋萬罪於寒庭，濟羣生於福境。是辰功德，總用薦資。伏願魂度朱陵，名列南宮之籍；神昇碧落，罪銷北府之書。自在逍遙，長生快樂。恭惟大道，俯賜證明。謹疏
　　年　月　日　某親具位姓名疏
　　可漏
　　功德疏資薦亡親某官尊靈
　　某親具位姓名謹封
　　薦家廟三代宗親疏文式同前疏。三代宗親之外，更入本宗先遠內外姻親一位，庶功德尤普
　　右伏以紫闕高尊，演瓊科而流惠澤；玄都上聖，宣寶範以濟寒冥。用集真功，普伸資薦。伏願苦根散釋，善果增崇。身超流火之庭，字錄瑩金之簡。福垂後裔，慶被家門。恭望道慈，俯垂昭鑒。謹疏。
　　年　月　日　　疏
　　可漏
　　功德疏資薦三代遠化宗親諸住尊霑
　　薦亡人四負冤家債主疏文
　　具齋主位姓某
　　今為同前疏
　　經懺冥財，隨多寡開列。
　　已上並用，普薦亡靈三世、負財負命、負恩負德，冤家債主之眾。同獲離苦，各遂超生。
　　右伏以金科祕典，玉字寶音。開業障於迷津，釋冤憎於昧境。前件功德，並用薦資。伏願業累蠲消，冤愆解釋。永斷仇條之念，各生和會之心。同仗真功，俱登福境。恭惟大道，俯賜證明。謹疏。
　　可漏
　　功德疏薦某人三世負財負命負恩負德冤家債主之眾
　　具位姓某疏封
　　功德都疏
　　某鄉貫居具官臣姓名
　　謹瀝丹誠，上干洪造。臣伏為入齋意，至醮用物儀具狀投靈寶大法司。乞請道士一壇，就某處建立靈壇，取某日為始，崇修無上黃籙大齋三晝夜，九時行道。預依次第，宣演真科。建立華旛，遷拔罪爽。持誦太上真經睿號，拜奏天官濟度諸章。立纂舒壇，謄詞效款。列陳鎮信，敷露真文。然燈續明，請光破獄。告行符命，開赦九幽。召攝魂儀，沐浴鍊度。普施九泉六道、清淨無礙夜齋。受戒傳符，給籙破券。依科昇度，保舉超生。滿散，拜表言功，投龍進簡。取某日夜，祗設清醮三百六十分位。上謝洪恩，供養酒果香花，化貢車輦錢馬。修奉並已周圓，意者仰仗道慈，普超逝爽。上資家國，下祐見存。謹具錄回奉奏獻并資薦應干，真經睿號，開具品目，敷奏于後：
　　一請道士某人看誦
　　某經並逐項一一具列，依開經疏開之。
　　右伏以玉檢靈篇，道演超凌之化；瓊臺祕範，功宣開度之儀。仰仗真遊，俯濟寒苦。伏念臣亡故某乙及三代宗親等，粵從遷謝，罔測昇沉。涉世塵深，孰悟愛河之飄浪；生仙路邈，難逃業道之輪迴。式建殊勳，用資冥福冀假三洞真荃之力，普開九幽長夜之魂。伏願昭錫恩光，遷昇逝爽。寒庭無間，悉登快樂之鄉；法界有情，俱入逍遙之徑。臣無任祈天望聖激切屏營之至，謹具疏上奏以聞。謹疏。
　　歲次某年　月　日具齋官位臣姓名疏
　　貼黃
　　奏為滿散
　　無上黃籙大齋正薦亡魂某乙　普薦在會眾魂乞超生界
　　進奏修奉功德品目事
　　倚黃
　　乞降付天曹紀功行下三界十方照應
　　可漏
　　正面貼黃簽與疏後貼黃同
　　具齋官位臣姓某疏奏謹封
　　方函
　　功德疏一函上詣三天門下請進
　　具高功位姓某謹重封
　　進疏繳狀裹功德疏入函發去
　　靈寶大法司
　　本司今月某日，伏為修齋弟子某人正薦亡親某乙普薦在會眾魂，崇建無上黃籙大齋三晝夜。用資超度滿散，祗設清醮三百六十分位，仰謝洪恩。所有弟子某進奉功德都疏一通，已恭對太上御前宣奏訖。今謹繳進前去，須至申聞者。
　　右謹具狀，申三天門下省。伏乞逕為通進，請降敕命，付天曹紀功，行下三界十方，照應施行。謹具申聞，伏候昭報。謹狀。
　　歲次某年　月　日具高功法位姓某狀
　　無上黃籙大齋立成儀卷之十二竟
　　#1『於』疑為衍文。
　　無上黃籙大齋立成儀卷之十三
　　三洞法師沖靖先生留用光傳授太上執法仙士蔣叔輿編次
　　榜牒門
　　開經榜
　　無上黃籙大齋壇
　　本壇奉為大齋主某崇建無上黃籙大齋正薦亡親某乙，普薦在會眾魂等，及六道四生、一切孤魂滯魄，所有回獻，上聖高真，係醮主宰，侍衛威神，并資悼亡靈，普薦幽爽，太上諸部真經，天尊睿號。取某日為始，開函看誦。具列品目于後：
　　一看誦
　　太上洞玄靈寶無量度人上品妙經
　　太上洞玄靈寶九天自然生神章經
　　太上洞玄靈寶昇玄消災護命妙經
　　已上，並用普伸，回奉奏獻，上三界十方，上聖高真，係醮主宰，侍衛威靈。
　　一看誦
　　太上洞玄靈寶天尊說救苦經
　　已上，並用回奉上獻，係醮冥官，一切威靈。
　　一看誦
　　齋主家，若別看經文及禮懺等，逐項添入。
　　太上洞玄靈寶無量度人上品妙經
　　太上洞玄靈寶九天自然生神章經
　　太上靈寶九真妙戒金籙九幽拔罪妙經
　　太上洞玄靈寶天尊說救苦妙經
　　元始天尊說生天得道真經
　　元始靈書中篇
　　玉皇大天尊玄穹高上帝寶號
　　太乙救苦天尊睿號
　　九幽拔罪天尊睿號
　　已上功德，並用資薦亡故某乙靈魂及係薦亡靈，在會係薦一切亡靈超生仙界。
　　一看誦
　　太上洞玄靈寶無量度人上品妙經
　　太上洞玄靈寶九天自然生神章經
　　太上洞玄靈寶天尊說救苦妙經
　　元始天尊說生天得道真經
　　元始靈書中篇
　　玉皇大天尊玄穹高上帝寶號
　　太乙救苦天尊睿號
　　九幽拔罪天尊睿號
　　已上功德，並為建齋弟子，資薦亡靈三世，負財負命，負恩負德，冤家債主之眾。同獲離苦，各遂逍遙。
　　一看誦
　　太上洞玄靈寶無量度人上品妙經
　　太上洞玄靈寶九天自然生神章經
　　太上靈寶九真妙戒金錄九幽拔罪妙經
　　太上洞玄靈寶天尊說救苦妙經
　　元始天尊說生天得道真經
　　元始靈書中篇
　　玉皇大天尊玄穹高上帝寶號
　　太乙救苦天尊睿號
　　九幽拔罪天尊睿號
　　朱陵度命天尊睿號
　　已上功德，並用普薦，六道四生、孤魂滯魄等眾。各離苦趣，同遂往生。
　　右伏請臨壇道眾，靜念存真。調聲正氣，依文轉誦啟聖。懺宣所覬，飛天下觀，上帝遙唱。存亡受度，幽顯蒙恩。科禁具嚴，各宜遵守。故榜。
　　年　月　日榜
　　具　法　位　姓　押
　　古法十戒榜
　　無上黃籙大齋壇
　　夫結齋之士，當拱默幽室，制伏情性。閉固神關，使外累不入；守持十戒，令俗相不起。建勇猛心，修十道行。堅植志意，不可移拔。往玄味真，念念皆凈，如此謂之修齋也。具十事如後：
　　一，香湯沐浴，以清神炁。使五體清潔，九孔鮮明。衣服悉凈，內外芳馨。延降上帝，視接真靈。
　　二，廢棄世務，斷俗因緣。屏隔內外，脩然無為。心形閑靜，注念專精。
　　三，中食絕味，挫割嗜慾。使盈虛得節，臟腑調和。神炁清夷，含養玄泉。
　　四，謹身正服，齊整嚴肅。捨離驕慢，無有怠替。禮拜叩搏，每事肅節。
　　五，閉口息語，不得妄言。調聲正炁，誦詠經文。開悟人鬼，會感神仙。
　　六，滌除心意，不得邪想。調伏六根，盪滅三毒。存神思真，通洞幽微。
　　七，燒香奏煙，鳴鼓召神。上聞三清，普宣十方。
　　八，懺謝罪咎，請乞求願。心丹誠至，慊苦懇惻。
　　九，發大慈悲，憫念一切災厄惱難。咸願度脫，生死休泰，無復幽苦。
　　十，進止俯仰，每盡閑雅。更相開導，言止於道，不得離法。覺有闕誤，便即輸失，稽顆懺悔。
　　右榜清虛靜默堂，請結齋道俗，各宜奉行。故榜。
　　年　月　日　榜
　　具　法　位　姓　押
　　告諭誓言榜
　　無上黃籙大齋壇
　　本壇今奉玄師道旨，建立齋壇。抵導天恩，普福幽顯。合與諸司法院、天神大將，元帥功曹，金童玉女，靈官將吏，防護齋壇、侍衛正神一切等眾。分布誓言，各宜敬聽。吾行齋法，命出師壇。守之惟謹，行之惟艱。大道好生，濟度無間，下通地府，上開天關。人門衛生，鬼道無殘。施之惟正，職本防姦。符章奏告三界，通頒上天下地。水府名山，去來時刻，飛雲往還。玄壇已正，奉法宜公。扶護孝義，摧伏魔凶。死生受度，飛符駕龍。齋事告畢，上朝仙宗、五帝紀績。三官考功，陞階進職。名豎蒼穹，儻或懈怠，罪在爾躬。若違吾誓，天錫汝鋒。勉哉勉哉，受爵無終。故玆告諭，爾非勿聰。
　　右誓如前，各宜守職。故榜。
　　年　月　日　榜
　　具　法　位　姓　押
　　告論齋官榜普度用此
　　無上黃籙大齋壇
　　本壇恭依靈寶飛天妙書、元科祕範，崇建無上黃籙大齋，超度幽爽，福利見存。謹按天尊言，凡建齋行道，四天帝王，皆駕飛雲綠軿，八景玉轝。侍從真人、玉女，手執華旛。前導鳳歌，後從天鈞。獅子白鶴，嘯歌邕邕。燒香散花，浮空而來，瞻禮行道，觀聽法音。萬聖臨軒，千真駐蹕。凡同齋之士，當庠序雅步，靜心閑意。坐起臥息，不離儀格。則天王懽悅，列言上清。除已奏告諸天，關聞三界。結盟立誓，夤奉寶齋。專牒請本州城隍主者某神及集神，監衛靈壇，掃除厭穢。祗迎寶馭，濟度存亡。伏請入會齋官，士庶到壇，證明拈香，務竭精誠，同祈靈貺。其符簡功德戒牒，候鍊度畢，送靈度橋，一處焚燎。已請監壇某神，專差將吏，照對亡靈，逐名分俵，庶使齋德有歸。切望入會信士，毋得攙先。輒自焚燎，以致錯亂，有玷齋功，須至曉諭。
　　右榜，各請知悉。故榜。
　　年　月　日榜
　　具　法　位　姓　押
　　知職榜
　　無上黃籙大齋壇
　　本壇奉為黃錄大齋主某，正薦亡親某乙　普薦在會眾魂崇建無上黃籙大齋。今尅取今月某日為始，開壇關行齋法。至某日夜滿散，修設大齋，上謝洪恩。所有同齋道眾，各合依式，分攝治職。除已徧行咨請，結立盟誓。尚慮臨事有闕，須至逐一開具，所有職事，如後：
　　高功大法師
　　具法位姓某
　　其職也，道德內充，威儀外備。俯仰動止，莫非法式。三界所範，鬼神所瞻。關啟祝願，通真召靈。解疑釋滯，導達羣賢。
　　都講法師
　　具法位姓某
　　其職也，才智精明，閑鍊法度。行道時節，上下食息。先白法師，次引眾官。禮拜揖遜，皆當讚唱。
　　監齋法師
　　具法位姓某
　　其職也，司察眾過，彈糾愆失。秉執科憲，隨事舉白。必使允當，不得隱濫。
　　侍經法師
　　具法位姓某
　　其職也，營衛尊經，整理中韞。高座几案，四坐席地。拂飭齊整，不得懈怠。
　　侍香法師
　　具法位姓某
　　其職也，料理爐器，常令火然灰凈。三時行道，二上轉經。皆預備辦，不得臨用有缺。
　　侍燈法師
　　具法位姓某
　　其職也，景臨四方，備辦燈具，依法安置。光焰火然，常使朗明。若遇風雨，火勢不立。啟白法師，宜停乃停。不得怠替，
　　輒令闕廢。
　　一副職人寡，則一人兼兩職，或三職。人多，則兩人或三人，共二職。
　　副都講法師
　　具法位姓某
　　參知鐘磬，讚唱法事。揖引齋官，進退拜禮。
　　副監齋法師
　　具法位姓某
　　讚舉壇儀，監視齋獻。表白詞文，宣告讚祝。
　　副侍經法師
　　具法位姓某
　　敷設壇供，進獻點酌。讚宣經科，引靈朝禮。
　　副侍香法師
　　具法位姓某
　　燎理爐器，助添香炷，主執手爐，讚道行禮。
　　副侍燈法師
　　具法位姓某
　　備辦燈具，施添油炷，徹曉續明，乃為稱職。
　　右榜，各請清心滌慮，思神念真。關啟精明，升降整肅。所冀天真降格，幽顯霑恩。當使五帝考功，無致三官鼓筆。科簡昭示，幸勿疏違。故此咨聞，各宜守職。故榜。
　　年　月　日榜
　　具　法　位　姓　押
　　約束將吏榜
　　無上黃籙大齋壇
　　本壇今為某鄉貫居具官某人，崇建無上黃籙大齋正薦亡親某乙　普薦在會亡靈等，及六道四生，一切孤魂滯魄，超生仙界。以今營建齋壇，關集將吏及城隍里社等神，在壇守衛，合行約束。
　　右榜，壇所曉諭，諸司法院天神將吏、靈官功曹、神兵騎吏、本處城隍里社、司命土地、應干侍衛等神，請知委上件事理。各齊心併力，營護壇場。掃蕩穢氛，祗迎飈馭。通達詞悃，宣召往來。應諸處陰官部到亡魂，及河沙孤滯等眾，團聚近處，伺候召攝。即時赴壇場，沐浴鍊度。聞經聽法，受戒傳符。明領殊勳，超昇凈域。或有冤家債主，憑著生人，盜賊惡人，侵欺法物。茹葷飲酒，觸冒壇禁。並請密切戢伏，明彰報應。務令齋功圓就，魔障不生。家國霑恩，存亡受度。事畢，言功遷賞，以答神庥。故玆曉諭，各宜知悉。故榜。
　　年　月　日榜
　　具　法　位　姓　押
　　約束孤魂榜
　　無上黃籙大齋壇
　　本壇奉為黃籙大齋主某人，崇建無上黃籙大齋。今月某日夜，普設無礙斛食夜齋。所有召到法筵，一切六道四生、九州十類、河沙滯魄，幽夜苦魂。是男是女，或老或少。慮有前生債主，夙世冤仇。負命負財，負恩負德。因時際會，惡念頓生。不以解脫為心，惟懷返報。是念無由超化，永墮輪迴，今故約束者。
　　右榜，曉諭前件，召到法筵，五方五姓、乃文乃武、儒流羽士，道民僧徒、女冠尼師、莊農書吏、軍兵將校、商旅術人、卜筮巫覡、奴僕藥藝、孤獨鰥寡、枉死橫亡、造逆刑誅、不孝雷震、手孿足跛、目盲耳聾、產乳血尸、襁褓夭折、冤家債主、負命欠財、附草依茅、遺壇古社，若男若女、或老或少，一切無依無主、孤魂滯魄、長夜囚徒、神鬼等眾。各宜檢束形神，聽經聽法。排列就位，饗食承供。不得縱強脅弱，恃勇欺怯。各要豐足、務在均平。仍須洗滌身心，依投正道。和平冤對，懺悔罪愆。承玆教戒之功，憑此薦拔之果。同求解脫，各願往生。無縈迷途，無戀鬼趣。所宜恭謹，祗候超昇。盟真科格，威禁至重。各須遵奉，毋輒有違。故榜。
　　年　月　日榜
　　具　法　位　姓　押
　　宣論亡靈榜
　　無上黃籙大齋壇
　　本壇先據某官某人狀稱，伏為正薦亡親某乙　普薦在會亡靈等，乞崇建無上黃籙大齋。用資超生，所有令來召到在壇係薦靈魂。並已澡鍊形神，叅朝壇陛訖。每日依時導引，朝禮聖真。恭聽法旨，祗候開度外，須至再行曉諭者。
　　右榜，專委監齋直事，功曹法院、召靈神將等，常切誘諭，上件召到，在壇頂薦亡靈，及冤家執對之眾，各令發生善念、捨離惡緣，整束身心，皈依道果。自識宿命，莫結冤讎。當知稟性受形，本來清凈。識緣物假，妄起塵情。執此惡根，成其障惱。氣凋神逝，難復本初。五累牽纏，三途報對。永沉幽夜，墮落惡源。淪沒妄波，不能出離。如斯所苦，昔已備嘗。今到道前，求解脫法，斷顛倒想。起信向心，回觀本來。究竟空寂了真，實性罪障亦空。即得妙用見前，靈光不昧。逍遙自在，永離輪迴。恭俟本壇，依時導引。朝禮上聖，懺謝罪愆。祗受戒符，用憑超度。非時不請，輒離靈筵。明真有格，威禁至重。各宜遵奉，無或有違。故榜。
　　年　月　日榜
　　具　法　位　姓　押
　　法事節次榜
　　無上黃籙大齋壇
　　本壇先據具官姓某狀稱正薦亡親某乙　普薦在會眾魂等，乞就某處宮觀，開建無上黃籙大齋三晝夜。拜奏寶章，頒宣符命。廣崇妙範，總助昇遷。滿散拜表言功，投龍進簡。祗修清醮三百六十分位，仰謝洪恩。所有同齋道眾，除已分攝治職、依科修奉外，尚慮臨事闕誤，須至預行開列節次于後。
　　一某日
　　關發預告文字　颺旛　開轉經號
　　一某日
　　關發正奏文字
　　一某日
　　進拜天官某章依日分，逐一開列
　　一某日中分
　　度詞　啟盟　立幕　凈壇發玉劄
　　落景
　　分燈　建壇宿啟　說戒　補職
　　宣禁
　　靜夜
　　禮燈餘夜同　召靈　沐浴　朝真　咒食
　　一某日清旦
　　正齋行道　轉經
　　中分
　　正齋行道如清旦儀，不宣衛靈咒，不出官　轉經
　　落景
　　正齋行道如中分儀
　　靜夜
　　祝九獄燈發符破獄　讚九幽燈　懺迴耀輪燈
　　一某日清旦
　　正齋行道如第一日清旦儀，不出官　轉經
　　中分
　　正齋行道如第一日中分儀　轉經
　　落景
　　正齋行道如第一日落景儀
　　靜夜
　　普召幽爽，設斛鍊度
　　一某日清旦
　　正齋行道如第二日清旦儀　轉經
　　中分
　　正齋行道如第二日中分儀　轉經
　　落景
　　正齋行道進拜　天官昇度章
　　靜夜
　　建水火池，大鍊昇度亡魂
　　一某日
　　解壇拜表告投三簡
　　一某日
　　設醮
　　已上，並照讚唱節次門，逐一開列。
　　右榜，各請舉唱如法，讚詠協音。登降務在雍容，節次無使差互。庶得聖真靈鑒，幽顯蒙休。壇有常規，各宜守職。故榜。
　　年　月　日　榜
　　具　法　位　姓　押
　　關牒共七道
　　普召牒
　　無上黃籙大齋壇
　　本壇先據某人狀，伏為正薦亡親某乙　普薦在會眾魂，乞就某處，開建無上黃籙大齋三晝夜，普施九泉六道、清凈無礙夜齋。除已章奏上達三天，告簡敷落九地，申牒地水職司、冥關主宰，開明沉滯，啟拔幽扃，預期發放六道四生、一切孤滯之眾，來詣齋壇，伺候攝召，沐浴更衣，叅真聽法，享食承供，開度生方。今依律召攝，遍十方際、盡玄空界、浩劫以來、至於今日，一切天道，一切人道，一切神道，一切地獄道，一切餓鬼道，一切畜生道，一切孤魂滯魄。乃至一切依草附木、無主無歸之眾，一切投崖赴澗、自溺自沉之眾，一切拘縛不得自在之眾，一切冤家不得和釋之眾，一切軍陣非橫殘傷之眾，一切牢獄自遭誅戮之眾，一切道路商賈流亡之眾，一切邊疆守戍死害之眾，一切自刺自縊、投河落井之眾，一切自害自傷、負財負命之眾，一切雷霆霹靂、水火漂然之眾，一切產難血腥闇死之眾，一切咒詛蠱毒傷亡之眾，一切覆舟墜馬、魂魄飛揚之眾，一切殺生害命、神識縈纏之眾，一切食胎、食血、食肉、食骨、食髓之眾，一切食花、食果、食苗、食草之眾，一切食便食利、食涎食洟之眾，一切食生食香、食漏食味之眾，一切食毒食腥、食穢食精之眾，一切食灭食炭、食土食灰之眾、若胎生、若卵生、若濕生、若化生，已受苦、未受苦、已受報、未受報、展轉輪迴、無有邊際、不可稱說、未能解脫之眾，又遍十方際、盡玄空界、若有色、若無色、若非有色、若非無色，若有想、若無想、若非有想、若非無想，若有情、若無情、若非有情、若非無情，若有識、若無識、若非有識、若非無識，幽靈滯爽，新死遠亡，或女或男，或老或少，或在家、或出家，或中國、或外夷，有主無主，令終凶終，如是等眾，與其眷屬，無量無邊。各承太上之慈光，普入盟真之法會，須至召攝者。
　　牒請靈壇守衛威神、某甲子歲德尊神、本處城隍土地、里域真官、五道大神、六甲開導使者，導善官吏、神虎三部追魂使者。依律放入，上件六道四生、孤魂滯魄、三界十類、一切眾靈，普論黃籙靈壇，躬受開度，仍請衛護。一切生氣，無令侵尅。謹牒。
　　年　月　日　時牒
　　可漏
　　無上黃籙大齋壇　牒　靈壇守衛一切威神太歲城隍土地等神
　　追取關
　　無上黃籙大齋壇
　　本壇今為鄉貫某人，開度亡故某乙靈魂眾會添等字，崇建黃籙大齋。取今月某日夜，普為六道四生、孤魂滯魄，修設無礙斛食夜齋。依按真科，宣行鍊度。俾霑恩霈，隨果超生。除已飛奏三天，申聞三界。備牒酆都，六道都案，遍行關報，依科發放，及專申東嶽泰山府，括責孤滯等眾，差委神吏，管押前來。尅定是夜赴壇，祗承功德。今來攝召在即，須至專有指揮。
　　右關神虎三部、追魂使者，天道、地道、人道、仙道、神道、鬼道、業道功曹。只今前去酆都，六道都案，及東嶽泰山府。交管發放、六道四生，孤魂滯魄等眾。同共引領前來，赴壇受度，不得時刻住滯。故關。
　　年　月　日　時關
　　可漏
　　無上黃籙大齋壇　關　神虎追魂使者七道功曹
　　九真戒牒
　　洞玄靈寶九真妙戒牒　給付　亡故某乙靈魂
　　謹按太上洞玄靈寶九真妙戒、金籙度命九幽拔罪妙經云，若人命過，應入九幽，名書黑簿。為受九真妙戒，應得解脫，魂昇九天。因緣輪轉，得為九宮真人。今者恭對道前，傳授三歸九戒。所宜給付，持為身寶者。
　　三歸依
　　第一歸依，無上道寶。
　　第二歸依，無上經寶。
　　第三歸依，無上師寶。
　　九真戒
　　一者敬讓，孝養父母。
　　二者克勤，忠於君王。
　　三者不殺，慈救眾生。
　　四者不淫，正身處物。
　　五者不盜，推義損己。
　　六者不嗔，兇怒凌人。
　　七者不詐，諂賊害善。
　　八者不驕，傲忽至真。
　　九者不二，奉戒專一。
　　牒前件，三歸依，九真戒。乃金錄靈詮、玉清祕典。為登真之戶牖，作濟死之津梁。宜謹受持，無或懈怠。即得遷神北府，度品南宮。永離有漏之色身，克證無為之妙果。人間天上，信受奉行。故牒。
　　年　月　日牒
　　又九真戒牒一，給付六道四生、孤魂滯魄等眾
　　功德壇牒一
　　無上黃籙大齋壇　牒　亡過某官靈魂
　　本壇先據某鄉貫，入詞，至福祐見存。內亡靈，止稱官位，不著姓。下文稱亡魂處改作亡靈，本壇據詞難抑，謹依下元黃籙簡文、靈仙品格，建立靈壇。取今月某日為始，崇修無上黃籙大齋三晝夜。九時行道，恭依次第。宣演真科，拜奏寶章。頒宣符命，遷拔罪爽。開赦幽沉，然燈續明。請光破獄，普為九泉六道，修設無礙夜齋。宣召靈儀，沐浴鍊度。傳符授戒，保舉超生。事畢，拜表言功，投龍進簡，祗設清醮三百六十分位。仰謝洪恩，所集善功，總資超度。今來功德圓滿，合行給付，以為遷昇之據。開具如後：
　　一看誦
　　某經逐一開列
　　一持念
　　某聖號逐一開列
　　一告下
　　元始符命救苦真符一面
　　元始符命長生靈符一面
　　太上敕赦生天寶籙一道
　　玉清寶籙拔幽魂真符一道
　　玉清寶籙破地獄真符一道
　　東極青玄救苦九龍符命一道
　　一給付
　　洞玄靈寶九真妙戒牒一道
　　中元金書九天寶誥一道
　　靈寶長生度命黃籙一道
　　太上昇天左右券
　　一備化
　　某經若干卷逐一開列
　　某旛若干首逐一開列
　　生仙凈衣一襲
　　冥財若干
　　駝一疋
　　檐一乘
　　一建立
　　告盟寶旛
　　遷神寶旛
　　太一寶旛
　　命靈寶旛
　　超度寶磨
　　迴耀寶旛
　　一普設
　　六道四生、孤魂滯魄、清凈無礙
　　夜齋
　　一咒施
　　雲廚甘露法食一筵
　　牒具如前。瓊都寶範，落五累之苦根；金簡玉符，定九宮之生籍。集玆善利，總薦靈儀。徑登品於洞陽，遂棲神於太漠。安閑自在，快樂逍遙。凡所經由，執此為據。故牒。
　　年　月　日牒
　　功德壇牒二
　　無上黃籙大齋壇　牒　六道四生孤魂滯魄等眾
　　本壇奉為鄉貫某人，資薦亡故，某乙，眾會，添等字崇建無上黃籙大齋，普度六道四生丫孤魂滯魄，取今月某日夜，修設天地冥陽、六道四生、孤魂滯魄、無礙夜齋，沐浴更衣，叅真聽法、傳符授戒、鍊度超生，修奉功德。並已周圓，合行給付。以為遷昇之據者。
　　一看誦，
　　太上洞玄靈寶無量度人上品妙經幾卷
　　太上洞玄靈寶九天自然生神章經幾卷
　　太上靈寶九真妙戒金籙九幽拔罪妙經幾卷
　　太上洞玄靈寶天尊說救苦妙經幾卷
　　元始靈書中篇幾卷
　　一持念
　　玉皇大天尊玄穹高上帝寶號幾聲
　　太乙救苦天尊睿號幾聲
　　九幽拔罪天尊睿號幾聲
　　朱陵度命天尊睿號幾聲
　　一告下
　　元始符命金籙白簡救苦真符一面
　　元始符命金籙白簡長生靈符一面
　　太上生天寶籙一道
　　一傳授
　　三皈依
　　九真戒
　　一普施
　　無礙清凈夜齋一筵
　　一備化
　　某經無量數
　　經旛冥衣冥財等逐一開列，並云無量數
　　牒具如前。夙世迷真，遂漂流於苦海；今日受度，克昇證於仙鄉。集玆最上之殊因，普薦無邊之逝識。徑憑妙善，永絕輪迴。俱登快樂之天，長處光明之界。故牒。
　　年　月　日牒
　　可漏
　　無上黃籙大齋壇　功德牒給付六道四生孤魂滯魄等眾
　　防送關
　　無上黃籙大齋壇
　　本壇奉為鄉貫某人正薦亡親某乙　普薦在會眾魂，崇建無上黃籙大齋，普為六道四生、孤魂滯魄，修設無礙夜齋。依按真科，宣行鍊度。今來事畢，除已給牒執照受生外，合差將吏，管送前去，須至指揮。
　　右關本司法院、天神將吏、靈官功曹、丁甲吏兵，黃籙闔會虛通召命仙吏等，管送受度眾魂，前去黃籙院，交管計會直日曹吏。遵依黃籙靈仙科品、元始符命，開度事理，特與削落罪籍，俾令隨果超度，託化人天，不得稽滯。
　　年　月　日關
　　可漏
　　無上黃籙大齋壇　關　本司法院神將丁甲吏兵等
　　無上黃籙大齋立成儀卷之十三竟
　　無上黃籙大齋立成儀卷之十四
　　三洞法師沖靖先生留用光傳授太上執法仙士蔣叔輿編次
　　禮成奏謝門
　　三簡奏
　　具位臣姓某
　　右臣謹瀝丹誠，上干天聽，退省僭易，以竢譴誅。臣先據某鄉貫某人投稱，伏為正薦亡親某乙　普薦在會亡過某乙等，乞就某處宮觀，崇修無上黃籙大齋，拜奏章詞，宣行符命。恭祈恩霈，普濟幽沉。臣尋於某月日為始，開建寶齋，至某月日罷散。謹依科法，就某處洞天，告投天官名山洞府金龍玉簡；及就建立齋壇之所，告投地官土府金龍玉簡；就某處潭洞，告投水官水府金龍玉簡。拔贖亡故某乙及在會預薦亡魂等罪簿。謹具狀，飛奏金闕三境帝師七寶玉陛下。恭望道慈，允臣所奏，特降敕命，下泰玄都省，宣告上元賜福天官、諸天曹局、洞天主宰，中元赦罪地官、五嶽十宮、九幽地府、九壘土皇、土下諸司靈官主宰，下元解厄水官、江海河瀆、泉曲溪真、水府諸司靈官主宰，遵依玉簡，告命拔出，亡故某及在會預薦亡魂。請滅三惡，斬絕地根。解釋冤仇，增添善果。計功昇度，隨品受生，仰副太上好生之德。冒犯天威，臣誠惶誠恐，稽首頓首，死罪謹錄奏聞，伏候敕旨。
　　貼黃
　　奏為某乙修建
　　三官金龍玉簡乞降
　　敕命施行事
　　倚黃
　　乞降付泰玄都省
　　右舊儀，山簡、土簡、水簡各一狀奏。內解釋冤仇、增添善果二句，止山簡用之。請滅三惡、斬絕地根二句，水土二簡俱用之。今合為一奏，非惟從省，亦免煩瀆。三簡各日投者，自依舊法。內三簡奏稱某處洞天，非是洞天去處，則不可稱洞天，止稱某山洞府可也。
　　可漏
　　奏狀一緘謹謹上詣三天門下上清天樞院請進
　　具位臣姓某謹重封
　　申天官
　　具法位姓某
　　先據某鄉貫某投稱，伏為正薦亡親某乙　普薦在會眾魂，乞就某處，崇修無上黃籙大齋。拜奏章詞，宣行符命。恭祈恩霈，普薦幽沉。某尋於某月日為始，開建寶齋，至某日罷散。謹依科法，就某處洞天，告投天官名山洞府金龍玉簡，拔贖亡故某頂薦亡魂等罪簿。除已飛奏上帝外，須至申聞者。
　　右謹具狀，申上元天官紫微大帝聖前。伏望聖慈，特降聖旨。下上元曹局、名山洞天主司、一切聖眾，遵依玉簡，告命拔出，在會預薦亡魂。解釋冤仇，增添善果。計功昇度，隨品受生，仰副大道好生之德。冒犯聖威，某下情無任惶懼之至。謹具狀申聞。謹狀。
　　地官
　　具位姓某
　　先據同天官狀至，謹依科法，就某處建立齋壇之所，告投地官土府金龍玉簡，後同天官狀
　　右謹具狀，申中元地官清虛大帝聖前。伏望聖慈，特降聖旨。下中元曹局、九壘土下主司一切聖眾，遵依玉簡，告命拔出，在會係薦亡魂。請滅三惡，斬絕地根。計功昇度。同天官狀結
　　水官
　　具位姓某
　　先據同天官狀至，謹依科法，就某處潭洞，告投水官水府金龍玉簡，同地官狀
　　右謹具狀，申下元水官洞陰大帝聖前。伏望聖慈，特降聖旨。下下元曹局、靈潛淵水下主司、一切聖眾。同地官狀，結至謹狀
　　可漏
　　方函如常式
　　天樞院引進狀裹奏狀，入函發去
　　靈寶大法司
　　今月某日發奏狀一函，重封印全，為鄉貫某人，祟建無上黃籙大齋正薦亡親某乙。普薦在會眾魂滿散，依法告投三官金龍玉簡。乞降敕命，施行事須至申聞者。
　　右謹具狀，申三天門下上清天樞院。伏乞徑為通奏，恭請敕命，早與頒降施行。謹具狀申聞，伏候昭報。謹、狀。
　　直日功曹關子
　　靈寶大法司
　　今發緊急申奏文字，下項一奏狀一函，上詣三天門下上清天樞院請進。一申狀三函，上詣上元天官紫微大帝聖前申上、中元地官清虛大帝聖前申上、下元水官洞陰大帝聖前申上。
　　已上奏狀一函，申狀三函，並用重封印全，須至關發者。
　　右關某日當直功曹使者，請交管前去，分明請進，申上雲程，不得稽滯時刻。有所遏截，攝付近獄，依律施行。
　　年　月　日關
　　三簡牒
　　山簡
　　靈寶大法司　牒上某處洞天仙官主宰是洞天，即稱洞天。是福地，即稱福地。非洞天福地，則稱某山靈官主宰。
　　照對今月某日為某處某人正薦亡親某乙普薦在會眾魂，崇建無上黃籙大齋三晝夜。遷拔逝爽，度上南宮。以今功圓事畢，解散齋壇。謹依科法，齎持龍簡璧鈕，投送某處洞天或福地，或名山標記善功，刻名仙籍，須至專牒者。
　　牒候到，伏請照會，依準玄都舊典奉行。謹牒。
　　土簡
　　土府太歲九壘土皇靈官主宰牒內文作某處靈壇土府
　　水簡
　　某處靈澤潭洞靈官主宰牒內文作某處靈泉水府
　　投簡獻錢狀
　　具齋主位姓某
　　謹備金錢二十四分，從馬二十四疋。
　　右謹獻上洞天仙官主宰土水二簡，依牒文改此一位，靈壇監察、香官使者、三洞威神、當境主司里域真官、山水川澤一切正神聖前。伏惟聖慈，俯賜鑒納。謹狀。
　　年　月　日　具位姓某狀
　　三清玉帝謝狀
　　具法位臣姓某
　　右臣先錄狀上奏，為某鄉貫某人，狀稱入齋意，至未曾湔洗乞請道士一壇，就某處，崇建無上黃籙大齋三晝夜。依按玄科，宣揚祕範。恭憑道力，俯拔幽途。滿散修設，謝恩清醮，三百六十分位。廣崇善利，總助遷昇。臣尋於某月某日開啟，依科修奉，至某月日滿散已訖。重念臣與同齋道士某等，稟質凡愚，昧於科簡。關行雖畢，違戾實多。仰望天恩，特垂原赦。臣無任瞻天望聖激切屏營之至。謹具狀上奏，稱謝以聞。謹狀。
　　年　月　日　具位臣姓某狀
　　可漏
　　三清玉帝至尊陛下　具位臣姓某狀奏謹封
　　貼黃
　　奏為某人乞祟建
　　超生已行滿散稱
　　謝事
　　天樞院繳狀裹奏狀入方函內發去
　　靈寶大法司
　　今月某日發奏狀一函，為據黃籙大齋主某人正普薦亡親某乙在會眾魂，乞請道士一壇，就某處，開建無上黃籙大齋，修設謝恩清醮，三百六十分位。已行滿散，具狀稱謝。事須至申聞者。
　　右謹具狀，申三天門下上清天樞院。伏乞徑為，通進施行。謹具狀申聞，伏候昭報。謹狀。
　　年　月　日　具位姓某狀
　　方函
　　申狀一函謹謹上詣三天門下上清天樞院請進
　　具法位姓某謹重封
　　六幕謝疏
　　五帝
　　具法位臣姓某
　　右臣先具狀奏聞，為某鄉貫同三清狀，至違戾實多。伏望天慈，特垂原赦。臣下情無任，瞻聖望真，惶懼激切屏營之至。謹具疏上奏，五方五靈五老五帝天君聖前，稱謝以聞。謹疏。
　　年　月　日　具法位臣姓某疏
　　三師
　　具法位姓某
　　右某先具狀申聞，為某鄉貫同三清玉帝奏狀，至違戾實多。內稱臣處，並稱名，不稱臣伏望師慈，特垂原赦。某下情無任，瞻聖望真，惶懼激切屏營之至。謹具疏上奏靈寶經師真君，靈寶籍師真君，靈寶度師真君聖前，稱謝以聞。謹疏。
　　年　月　日　具法位姓某疏
　　玄師與三師狀同式
　　玄中教主上清靈寶聖師真君聖前
　　天師與三師狀同
　　太上輔元體道三天大聖都天大法天師正一靜應真君聖前
　　監齋與三師狀同
　　靈寶監齋大法師真君聖前
　　三官同前式
　　上元賜福天官紫微大帝聖前
　　中元赦罪地官清虛大帝聖前
　　下元解厄水官洞陰大帝聖前
　　方函
　　可漏並同啟齋立幕六疏式
　　三官考功狀
　　具法位姓某
　　先據某鄉貫某人狀稱。伏為正普薦亡親某乙　在會眾魂崇建無上黃籙大齋，用資超度滿散，修設清醮，三百六十分位，上謝洪恩。今來齋醮圓成，所有在壇攝職道士，並翊衛眾神，及委差神將、功曹土地等神，並皆奉職行事，委有勞績。謹按太真之儀，合行投錄推賞。除已具朱表，奏聞上帝外，須至開列申聞者。
　　一同齋攝職道士，除某外，開具下項
　　開列道士姓名
　　已上道士，並各在壇守職。
　　一在壇翊衛傳奏眾神，下項
　　天下都大城隍主者
　　某州城惶主者
　　某神某侯王曾請監壇者
　　九州社令主者
　　五方道都大主者
　　九幽諸地獄主者
　　操章將軍、僕射天丁、都官使者、功曹從事、直事君符吏、郎决吏、驛龍吏、收食吏、庭令丞小吏等
　　捧香驛龍騎吏、三五功曹、左右官使者、侍香金童、傳言散花玉女、五帝直符直日香官、監齋功曹使者，左右前後、青龍白虎、朱雀玄武、四靈神君
　　靈賓大法司、上清天樞院、北極驅邪院、玉樞五雷院、靈寶正一諸階法籙中神仙將吏隨法師所受法籙，將吏言功，嶽兵同此
　　東嶽統兵、助法神將、東嶽差來守衛神將吏兵等眾、某州某縣城隍司一行守衛神將吏兵等眾、係國祀典廟宇差來防禦吏兵等、某處土地里域真官
　　已上眾神，並各在壇，傳奏翊衛，效勤本職。
　　一差委追取鍊度亡魂神將、功曹、土地眾神，下項
　　某本司差委同三界直符追取亡魂神虎追攝官君、功曹神將等
　　南陵樞府、朱陵火府、南昌上宮、鍊度一行官吏仙眾
　　上清黃籙院一行官吏、三界直符使者、某年某月某日某時四直功曹使者
　　某甲子日啟奏，至某甲子滿散日時，當直功曹使者
　　火府齎簡童子、金龍驛吏
　　地府齎簡童子、茭龍驛吏
　　九龍使者
　　七道功曹
　　五嶽城隍司十方道等、沿路傳送牒狀土地等神
　　已上眾神，並各傳送，通達往來，追攝鍊度亡魂，宣布天恩，並無違闕。
　　右具如前，謹具狀申上元賜福天官紫微大帝、中元赦罪地官清虛大帝、下元解厄水官洞陰大帝聖前。伏乞聖慈，特賜聖旨。下三界所屬真司，計功酬賞施行。謹具申聞。謹狀。
　　年　月　日　具法位姓某狀
　　東嶽回兵狀
　　具法位姓某
　　先據某鄉貫同三官考功狀，至齋醮圓成所有元申請差到守衛靈壇，神將吏兵，并嶽府元差，在本院統兵助法二大將精兵等。若不曾行天心正法，不用統兵助法將兵等語，後同並各在壇，委是效勤。本職除已具朱表，聞奏三天，乞降敕命施行，及具申三官大帝府，與依格考校、計功推賞外，須至申聞者。
　　右前件將吏，除元差在本院二大將精兵等，仍舊在院外，非行天心正法人，除自將吏至院外十九字，云右前件昨來申請云所有昨來申請差到守衛靈壇神將吏兵隨狀見到。謹具狀申束嶽天齊仁聖帝聖前。伏乞指揮，所屬收管，依舊著役，聽候天庭，指揮施行。謹具狀申聞。謹狀。
　　年　月　日　具法位姓某狀
　　可漏
　　方函如常式
　　城隍回祠牒監壇神回祠牒式同
　　靈寶大法司
　　當司檢會，先據某鄉貫同三官狀，至齋醮圓成，所有建齋之初，曾邀神馭，差撥將兵，翊衛壇場。委有勞績，除已具朱表，聞奏三天，乞降敕命施行，及申三官大帝府，與依格考校、計功推賞外，所合牒請照會，須至移文。
　　牒請照會回祠，聽候天庭，推恩施行。謹牒。
　　日真功曹香官使者等照劄
　　靈寶大法司
　　當司檢會，先據某鄉貫同三官狀，至齋醮圓成，所有建齋之初，及散壇設醮日分，當直功曹、三界直符、監齋直事、香官使者，往來傳奏，翊衛壇場，效勤本職，並無違闕。除已具朱表，聞奏三天，乞降敕命施行，及申三官大帝府，與依格考校、計功酬賞外，仰各行照會，聽候推恩施行，須至指揮。
　　右劄，付四直功曹香官使者等。准此。
　　年　月　日劄
　　嶽府將兵照劄
　　靈寶大法司
　　當司檢會，先據某鄉貫同三官狀，至齋醮圓成，所有元申嶽府，關請到衛壇將吏。除已具朱表，聞奏上帝，乞降敕命施行，及申三官大帝府，與依格考校、計功酬賞外，合行發回本所。今有束嶽泰山府公狀一通，仰齎持前去候到，分明通落，仍依舊著役外，各行照會，聽候推恩施行，須至指揮。
　　右劄，付東嶽泰山府差到衛壇將吏等。准此。
　　年　月　日劄後二劄同
　　城隍將吏照劄
　　靈寶大法司
　　當司檢會，先據某鄉貫同三官狀，至齋醮圓成，所有元牒城隍司，關請到衛壇將吏。除已具朱表，聞奏上帝，乞降敕命施行，及申三官大帝府，與依格考校、計功酬賞外，合行發回本所。今有城隍司公牒一封，仰齎持前去候到，分明通落，仍依舊著役外，各行照會，聽候推恩施行，須至指揮。
　　右劄，付城隍司差到衛壇將吏等。准此。
　　土地等照劄
　　靈寶大法司
　　當司檢會，先據某鄉貫同三官狀，至齋醮圓成，所有當界土地等神，翊衛壇場，效勤本職，並無違缺。除己具朱表，聞奏上帝，乞降敕命施行，及申三官大帝府，與依格考校、計功酬賞外，合行照會，聽候天庭，推恩施行，須至指揮。
　　右劄，付某處土地等神。准此。
　　泰山沿路土地照引
　　並仿此行遣，內改換作：所有泰山沿路土地等，傳遞往來，並無違缺。
　　日直功曹關
　　靈寶大法司
　　今發文字，下項
　　一奏狀一函，重封印全，上詣三天門下上清天樞院請進。
　　一疏六函，申狀一函，重封印全，上詣五方五老五帝天君聖前、靈寶經籍度三師真君聖前、上清靈寶聖師真君聖前、三天大聖天師真君聖前、靈寶監齋大法師真君聖前、三元三官大帝聖前申上，除已上下並封印全，須至關發者。
　　右關某日功曹使者，請照會齎管前去，疾速請進。申上雲程之中，毋令稽滯時刻。故關。
　　錢馬狀同前式
　　錢馬單同前式
　　無上黃籙大齋立成儀卷之十四竟
　　無上黃籙大齋立成儀卷之十五
　　三洞法師沖靖先生留用光傳授太上執法仙士蔣叔輿編次
　　醮謝請獻門
　　聖祖位序說
　　趙彥衛《雲麓漫抄》云：景祐元年四月，仁宗謂宰臣曰：近年以來，陰陽不順，卦氣乖舛。此必應天之道，有未合於天心，而違於人意者。宜推明咎證之本。臣僚上言，早歲陳彭年等，定中外醮儀，聖祖天尊在北極之上。伏緣北極大帝，總領萬物，主宰中極。聖祖司命真君，因薦尊號，驟居紫微帝君之上。既定位非順，自茲天下郡縣，多致災傷。伏望重行詳定。禮院詳定，當院與道眾，參詳天下道觀。聖祖每遇醮設，於聖祖殿供獻。聖祖天尊及六位仙官，即與眾真，各無相妨，仍別用青詞奏告。如無聖祖殿處，即別設醮位，為便從之後。道士欲得聖祖雜於其間，以重其教復合之。自渡江，朝廷作醮，亦從其說。叔輿竊謂，本朝及唐之祀聖祖，猶其祀感生帝也。感生帝，出於諸儒。聖祖，出於方士。其為附會則一爾。感生帝，即五天帝之一也。有天下者，以其膺五德之運而王天下，其祖感某帝之德而生，故於四時迎氣時祭之外，別為壇位而特祀之。聖祖，即諸天帝真之一也。唐以李姓出於老子，故祖老子。本朝以趙姓出於黃帝，故祖黃帝。遂加尊號，築景靈宮而事之。州郡天慶觀，率立聖祖殿。其禮至嚴。景祐禮院，詳定天下道觀，每遇醮設，獨於聖祖殿供獻，不與眾真參列，所以尊其祖之所自出也。州縣官僚，為國為民，祈請禳襘，遇有醮設，或可邀迎，已失於僭。臣庶之家，不宜僭及。
　　醮說
　　有酬酢曰獻，無酬酢曰醮。醮者，用酒於位，敬以成禮也。延真降靈，而以醮名，其古用酒於位之禮歟。自漢天師流傳醮法，以福羣有。今見於道藏者，其目尤繁。杜廣成先生刪定黃籙散壇醮儀，以為牲栓血食謂之祭，蔬果精珍謂之醮。醮者，祭之別名也。河圖經品、三洞之中，凡有四十二等，咸以太上為主，次以北斗為宗。苟能禮物精豐，心誠丹罄，何善不降，何患不除。然名位雖不同，而儀矩則相類。解穢、禮師、衛靈咒之後，即繼以發爐降神，一獻上香，讀詞再獻，奏錢焚詞，三獻送神復爐。其位寡，故其禮專；其儀簡，故其誠備。鋪度設坐，茶果酒饌，隨力豐儉。多者一百二十杯盤，次或七十二，或六十四，或四十二，或三十六，或二十四。按科戒云，凡設醮，所須飲食餅果，一如齋法。若須市買，皆不得爭論高下，及尸產竊盜之物。燈當用清凈香油，不得用非義之財，及濁雜葷穢之物。其務實而不務文也，明矣。未聞揭立牌位、普醮三界、混合天神地祇為一壇者也。普醮之設，其起於順天興國，延壽去邪，續命應物，壇範之訛乎。張清都黃籙儀，無謝恩醮。杜廣成儀，始有之，亦以修齋召命神靈，管衛壇場，宣通關告，往來勞役，所以言功，設此醮筵，用行酬賞。然亦止於壇外，鋪席青巾絳坐，羅列果饌之屬。三寶元師，用香茶人參伏苓湯等。三官五帝將吏，用茶酒杯盞，隨盤為數。九祖土地日直皆用銀錢。依位作狀，醮訖焚之。其降真醮位，始則以玉京玄都紫微上宮、十方大聖眾、至真諸君丈人，飛仙上真玉童玉女為一節。次則天地靈仙、諸天大聖、日月帝君、真人神仙玉童玉女。次北極勾陳天皇大帝、北斗七元、南斗六星、三台五星、二十八宿、周天分度、星中神真兵馬騎乘。次五方五帝君、五帝真人、玉童玉女兵馬騎乘。次三官三元、三宮九府、一百二十曹、五嶽真神、洞天治化河海永#1帝、十二河源仙君、九宮真人、九天司命、五嶽丈人、九天使者、儲副正職、佐命大神、天地神仙兵馬騎乘。次三洞四輔侍經真官、仙公仙伯仙卿大夫、九天御史、玄師天師、嗣師系師、上古三師、經籍度師三寶官屬。次靈寶官屬、領仙監齋直待真官、侍香將吏、玉童玉女、六甲官將、六旬玉女、社稷將吏一切靈司。次則身甲三五功曹使者、金童玉女、直符香官、執法開化陰陽功曹、消災散禍解厄君吏等。次身中所佩二十四治建節監功大將軍、四部監功謁者仙靈直使、正一治病促氣三部功曹等。次陰陽神次吏、科車赤符、罡風騎置、驛馬上章、飛龍天仙、飛仙騎吏、上部中部、都官使者、狼吏虎賁、察奸鈎騎、都官僕射、天丁力士、天騶甲卒等。收食氣神鬼邪精諸天騎吏、誅符破廟騎吏等。次弟子元辰、大小行年、本命星辰、驛馬將吏等。醮筵所降，聖真之目，總十有三項。而土地里域真官，則降之於西席。所列之杯盤有限，而所降之真靈無窮。亦以皇天后土，享于克誠，不以其物故也。蔡致虛黃籙齋醮儀，設位雖三百六十，而聖目合者甚多。自御位用專狀外，餘悉以類相從，止作都疏獻送，意似有見於此。路時中黃籙大齋儀範，正筵一百二十，而冥官四十位在外。每位一請一獻，其禮備矣。然謂憑此為足以感格神靈則未可。蓋道集虛者也。吾心苟虛，即與道合。齋戒沐浴，巵酒可獻千真。若徒泥於色相之間，終有拘孿不通之處。文為日盛，古意寖失。今時所請醮位，又多有不與齋法相關者。日數既逼，修寫不精。法師無緣過目，悉舉而委之。筆史之手，寧免錯亂，靈誤誠敬，果安在哉。刪除繁文，旋復古法。要在哲匠，能弘之耳。田先生齋儀云，設醮，古儀不載。唐先生若山有之。若師古之士，當從晉唐舊法。然謝恩設醮，留沖靖固常因之矣。今不敢廢，具式如後。
　　請醮四等狀式
　　第一等奏請狀
　　內格式合換，勿並注。在醮筵聖位卷內，見聖真班次門。
　　奉醮具官位臣姓某
　　先為，正普薦亡親某乙　在會亡過等魂，崇建無上黃籙大齋。某月某日已行滿散。謹取某月某日夜，祇設清醮三百六十分位。仰謝洪恩，合預具狀奏請者。
　　右臣謹昧死具狀，奏某位尊帝陛下。恭望道慈，允今奏請事理。於至日夜，俯降恩光，鑒臨御座。冒犯天威，臣無任誠惶誠恐，激切屏營之至。謹具狀，上奏以聞。謹奏。
　　年　月　日奉醮具官位臣姓某狀奏
　　可漏
　　某帝尊陛下　奉醮具官位臣姓某謹封
　　方函
　　謹謹上詣三天門下上清天樞院請進
　　奉醮具法位臣姓某謹重封
　　第二等奏請狀
　　奉醮具官位臣姓某
　　先為同第一狀，至仰謝洪恩，合預具狀奏請者。
　　右謹具狀上奏，伏望天慈，於某日夜，俯降恩光，鑒臨御座。冒犯天威，臣無任惶懼，激切屏營之至。謹具狀奏聞。謹狀。
　　年　月　日奉醮具官位臣姓某狀奏
　　第三等申請狀
　　奉醮具官位姓某
　　先為同第一等狀，至仰謝洪恩，合預具狀申請者。
　　右謹具狀申聞，伏望聖慈，於至日夜，降臨醮座。干犯聖威，某下情無任惶懼之至。謹狀。
　　年　月　日奉醮具官位姓某狀
　　第四等上請狀
　　奉醮具官位姓某
　　先為同第一狀，至仰謝洪恩，合預具狀上請者。
　　右謹具狀申聞，伏望神慈，於至日夜，降臨醮座。謹狀。
　　年　月　日奉醮具官位姓某狀
　　天樞院繳進狀
　　靈寶大法司
　　本司今月某日發奏狀十函，重封印全。為某人正普薦亡親某乙　在會眾魂，祟建無上黃籙大齋。某月某日已行滿散，謹取某月某日夜，祗設清醮三百六十分位，仰謝洪恩，合頂錄狀，奏請須至，開具申聞者。
　　玉清上帝元始天尊陛下
　　上清大帝靈寶天尊陛下
　　太清大帝道德天尊陛下
　　昊天至尊玉皇上帝陛下
　　勾陳星宮天皇大帝陛下
　　紫微中宮北極大帝陛下
　　東極宮中大慈仁者尋聲太乙救苦天尊御前
　　太微南極長生大帝御前
　　十方救苦天尊御前
　　后土皇地祇殿下
　　右謹具狀，申三天門下上清天樞院。伏乞徑為，通奏施行。謹具狀申聞，伏候昭報。謹狀。
　　年　月　日具法位姓某狀
　　發請狀關子
　　日直功曹關
　　靈寶大法司
　　當司先為黃籙大齋主某人，正普薦某乙亡魂　在會眾魂，崇建無上黃籙大齋。今月某日已行滿散，今取某月某日夜，祗設清醮，三百六十分位，上謝洪恩。今發奏請狀一十函，申狀幾函，重封印全，上詣三天門下、上清天樞院，請進須至關發者。
　　右關某日當直功曹使者，請疾速齎管，前去分明，請進雲程，不得稽滯時刻。有所邀阻，攝赴近獄，依律施行。故關。
　　年　月　日　時關
　　功曹符使關
　　靈寶大法司
　　當司先為同日直關，至上謝洪恩，合預錄狀，請諸天帝尊、三界真仙，係醮主宰、一切威靈。除已各具專狀外，開具下項，欲仗神威，須至關發者。
　　一奏請狀，三十四通，上詣
　　某尊帝御前逐一開列，已上逐處請進。
　　一申請狀，二百五十四通，上詣
　　某聖位聖前逐一開列，已上逐處申上。
　　一上請狀，六十二通，上詣
　　某神位逐一開列，已上逐處投下。
　　右關某年年直功曹使者，某月月直功曹使者，某日日直功曹使者，某時時直功曹使者，上界直符使者，中界直符使者，下界直符使者。請疾速齎管前去，各照界分，徧詣闕庭等處。通進申上，所冀聖真降鑒，醮事周圓。無或稽違，有干玄律。故關。
　　年　月　日關
　　青詞共三道
　　維某年太歲某甲某月某朔某日某甲某路某鄉貫居，具官位姓某，謹罄哀丹誠，上干天聽。同齋詞，至投龍進簡。正薦，再自仰仗道慈起，至福佑見存。普薦，再自所資功德起，至福佑見存以今功圓事竟，解散齋壇。謹取某月某日夜，祗設清醮，三百六十分位，上謝洪恩。臣誠惶誠恐，稽首頓首，再拜上奏，
　　玉清聖境虛天自然元始天尊
　　上清真境太上道君靈寶天尊
　　太清仙境太上老君道德天尊陛下
　　臣伏以詞並同前詞式結謹詞。
　　玉皇一詞
　　太上開天執符御曆含真體道昊天玉皇上帝陛下
　　勾陳三位一詞
　　勾陳星宮天皇大帝
　　紫微中天北極大帝
　　太微南極長生大帝御前
　　東極一詞
　　東極宮中大慈仁者太乙救苦天尊
　　十方救苦天尊御前
　　后土－詞
　　承天效法厚德光大后土皇地祇殿下
　　內封及方函式見詞疏門
　　引進狀不裹青詞，別作一函發
　　靈寶大法司
　　本司今月某日，奉為黃籙大齋主某人正薦亡親某乙　普薦在會亡魂，崇建無上黃籙大齋大齋，已行滿散。今月某日夜，祗設清醮三百六十分位，上謝洪恩。所有進拜青詞五通，除已恭對太上御前宣讀訖，合行繳發前去，須至申聞者。
　　右謹具申三天門下省，伏乞引進，徑為通奏施行，謹具申聞。謹狀。
　　年　月　日具高功法位姓某狀
　　可漏方函見詞疏門
　　申狀狀式見正奏門
　　詞疏關子
　　靈寶大法司
　　當司今月某日，伏為黃籙大齋主某人，滿散無上黃籙大齋，祗設清醮三百六十分位，上謝洪恩。所有進拜青詞五函，及功德疏一函，各已恭對太上御前宣讀訖，並繳進狀二函，並重封印全，須至關發者。
　　右關某日當直功曹使者云云。同齋詞關式。如散醮夜深，關兩日功曹，發式具六卷詞疏門。
　　進獻禮物四等狀式
　　換易間，注在醮筵聖位卷內。
　　第一等獻狀
　　奉醮具位臣姓某
　　恭備
　　龍車一乘
　　右謹隨狀上進，恭望天慈，俯賜昭鑒o冒犯天威，臣誠惶誠恐，稽首頓首，謹具上進以聞。謹進。
　　年　月　日奉醮，具位臣姓某狀進
　　可漏
　　某帝尊陛下　奉醮具位臣姓某狀進謹封
　　方函
　　進獻狀一函上詣三天門下請進
　　具高功法位臣姓某謹重封
　　地祇用鳳輦，稱宸慈、聖威。
　　方函
　　后土皇地祇闕下
　　第二等獻狀
　　奉醮具位臣姓某
　　恭備
　　龍車一乘。
　　右謹隨狀，上進以聞。冒犯聖威，臣誠惶誠恐，稽首頓首，謹具狀奏聞。謹狀。
　　年　月　日奉醮具位臣姓某狀
　　可漏同前式，後同
　　第三等獻狀
　　奉醮具位姓某
　　恭備
　　太上昇玄消災護命妙經、金錢一分、從馬一疋。
　　右謹隨狀上獻，伏惟聖慈，俯賜昭鑒，謹具狀申聞。謹狀。
　　年　月　日奉醮具位姓某狀
　　第四等上獻狀
　　奉醮具位姓某
　　謹備太上昇玄消災護命妙經冥官獻救苦經、金錢一分、從馬一疋。
　　右謹隨狀上獻，伏惟神慈，俯垂鑒納。謹狀。
　　年　月　日奉醮具法位姓某狀
　　三天門下繳狀
　　靈寶大法司
　　本司今月某日發進獻狀九函，各封印全。為某人滿散黃籙大齋，修設謝恩清醮三百六十分位，進獻龍車事，須至申聞者。
　　右謹具狀，申三天門下省，伏乞徑為通進施行，謹具申聞。謹狀。
　　年　月　日具高功法位姓某狀
　　方函
　　可漏同前式
　　發進獻禮物日直功曹關
　　靈寶大法司
　　當司今月某日，奉為黃籙大齋主某，滿散無上黃籙大齋，修設謝恩清醮。所有進獻車輦等，除已各具專狀外，須至關發者。
　　一進獻狀九函，申狀一函，各重封印全，龍車九乘，上詣三天門下請進。
　　一進獻狀一函，重封印全，鳳輦一乘，上詣后土皇地祇殿下請進。
　　右關某日當直功曹使者，請疾速齎管前去，隨從車輦，徑詣逐處闕庭請進。不得墜違，有干玄律。故關。
　　年　月　日關
　　三界直符關
　　靈寶大法司
　　當司奉為同前關，至謝恩清醮三百六十分位，所有貢獻三界聖真、係醮主宰，龍車金錢從馬。除已各具專狀外，須至關發者。
　　一進獻狀若干函，龍車幾乘，
　　上詣某帝御前逐項開列聖位。
　　一進獻狀若干函，金錢若干分，從馬若干疋，上詣某聖位聖前逐項開列
　　一上獻狀若干函，銀錢若干分，從馬若干疋，上詣某神位逐項開列。
　　右關上界直符使者、中界直符使者、下界直符使者，請各齎管，分詣闕庭等處進獻，毋令差互，及有墜違。故關。
　　年　月　日　時關
　　唐武宗皇帝九天生神保命齋詞
　　維大唐會昌五年歲次乙丑十月乙亥朔十四日戊子，仁聖文武章天成功神德明道大孝皇帝，臣某謹稽首再拜，虔誠上啟至真無極大道元始天尊，太上大道玉晨君，大聖祖高上大道金闕玄元天皇大帝太上老君，玉清大有天寶君、上清玄妙靈寶君、太清太極神寶君三寶尊神，三寶丈人，玄都紫微九天大帝君，東華南極西靈北真四天君，三十六天帝，三十二天君，十方靈寶至極天尊，五老上帝三景君，道德眾聖三元君，太極天帝天師君，元洞至極明皇道君，三十六部尊經，玄中大法師，三光眾聖，八景靈君，三十六地、嶽瀆正神，河海川澤、名洞靈山、諸化福地得道神仙，三界應感，一切真靈。臣聞萬化之初，總之者妙道；群靈之表，冠之者至真。剖判玄黃，裁成品彙。幽明既辯，主宰有倫。九皇司牧以無為，八帝統區而有度。洎乎，清源斯壅，玄澤不流。舜禹遺揖讓之風，湯武起干戈之役。禮樂隳於大樸，俎豆矜其小成。玉帛徒美於爭馳，世道亦悲於交喪。斯所謂時君忘本，至理莫追。悠悠含生，眇然何怙。是知凝旒負扆非道，無以寧至理；垂裳非德，無以立我國家。玄元錫祐，仙李標華。承德明興聖之基，紹高祖太宗之業。庭除六合，簷無九圍。扇之以熏和，沐之以渥澤，治之以聲教，正之以詩書。惠露洽於幽陰，百神咸秩；仁照周於萌蘖，大樂同和。趙二百年，一臻于道。顧惟凍德，祗嗣洪圖。思弘清凈之規，以兆寰瀛之福。冥心丹簡，屬想玄經。披太上九天之文，得元洞生神之皆。將陳寶籙，首備齋壇。錦幣華繒，金龍白璧。普萬天而展禮，極旦境而告虔。所期肸蠁咸通，昭彰會祉。鶼林鰈水，咸歸仁壽之鄉；海水域中，一變華胥之俗。豈使燕昭臺上，獨凝三素之雲；漢武殿前，嘗降九靈之駕。蓋保綏於億兆，非金慕於騫騰。列聖眾真，降玆伸懇。謹遣道士東嶽先生，修九天寶齋，三日四夜，稽首以開。謹詞。
　　無上黃籙大齋立成儀卷之十五竟
　　#1『永』疑應作『水』。
　　無上黃籙大齋立成儀卷之十六
　　東晉廬山三洞法師陸修靖撰大唐清都三洞法師張萬福補正上清三洞法師李景祈集定三洞法師沖靖先生留用光傳授太上執法仙士蔣叔輿編次
　　科儀門
　　古法宿啟建齋儀
　　法師坐堂，弟子九禮三伏。眾官具威儀，贊引高功法師出堂，上五帝、三師、監齋、三官、天師幕香畢。悉詣玄師幕序立。次齋官再拜、上香、執詞函於玄師前，自述修齋意詞，再拜。次齋官回身，捧詞函，跪授法師，師受詞訖，齋官再拜。法師退立于右。
　　次高功三禮上香告齋杜光庭曰：舊儀令齋主，每日投詞，如告齋之法。既初建齋時已投詞祈告，若每日重疊，即於禮為煩。今止一度，餘日並停。
　　具法位姓某上啟，三天化主玄中大法師。今有大道弟子某官某乙，伏為某事，就某處修建無上黃籙大齋，三日三夜，投詞列欵，關告真靈。今為依按典儀，建齋為始，當乞虛空監察、直日直時、傳言侍香、香官騎吏，關盟三界，普告十方，證明功德。使啟奏御達，齋功成就，存亡受度，幽顯霑恩。某及眾官等，不勝激切懇禱，仰望之至各三拜。
　　次監齋宣職狀，狀畢告誓云，登齋眾官，各揚乃職。務在精潔，冀獲感通。使家國霑恩，存亡受度。不共其事，科有明文，次唱道讚。自告齋至道讚出杜廣成《黃籙齋儀》。
　　次華夏引，高功至外壇都門，上香祝白啟壇。侍經宣啟壇疏，次宣金鐘玉磬儀。古儀無此，不用亦可次華夏讚，弘高功陞外壇，至地戶外立。次高功於地戶之左，密誦入戶咒畢。從地戶入，升中壇。高功先入，眾官次之。出入戶咒，出《金籙簡文經》。
　　次高功從天門入，陞內壇，上十方香。眾官就中壇旋遶訖，依次立。次上御案香，上香咒。出《洞真經》次都講唱，各禮師，存念如法。出《三籙簡文經》次高功宣五方衛靈咒。出《真文要解》次都講唱，鳴法鼓二十四通。次三揲香咒祝出杜廣成儀。
　　次發爐
　　無上三天玄元始三炁太上老君，召出臣等身中，三五功曹、左右官使者、左右捧香驛龍騎吏、侍香金童、傳言散花玉女、五帝直符直日香官，各三十六人出。出者嚴裝，關啟某處土地里域、真官正神。臣今正爾燒香，奉為某官某人正薦亡親某乙，普薦在會眾魂等，修建無上黃籙大齋，三日三夜，以今初夜，宿啟登壇，朝真行道，補職宣戒，關盟諸天。願得太上十方正真生炁，降流臣等身中，令臣所啟，速達徑御太上無極大道至真玉皇上帝御前各三禮，發爐，復爐，出《三籙簡文》。
　　建齋設醮，自發爐至復爐，懺謝之詞皆仗仙靈傳奏。故發爐末，稱令臣所啟速達，絕句徑御太上無極大道至真玉皇上帝御前。復爐末，亦稱傳臣向來所啟，絕句徑御太上無極大道至真玉皇上帝御前。今之世師，不明經旨，却於發爐中間，添入詞意，極其覼縷，煩瀆天真。至於關宣之際，巧求韻美，虛費光景。止一發爐，幾一二刻，其他可知。求其誠慇，果安在哉。祝文所稱，嚴裝關啟。此間土地里域真官，蓋以三界分司，咸有主職。太虛遼邈，未易通傳。人居地界，苟有啟告，須憑當處神司，次第宣達，方其感通。故太極敷齋威儀，出身中及法籙治官，關啟治廬靖化，四面方位，嶽瀆丘沼，諸廟神祇，土地之主，社稷將吏，同為上啟。而杜廣成醮儀，聖真之外，必別設日直土地之位，正以關奏情詞，根元本始，在此故也。雲光張若海，烏足語此，乃指以為侯。於五代石晉天福中，著之論說甚矣，其無識也。所稱太上無極大道至真玉皇上帝，舉六合範圍之大，孰有外於道炁者。至真玉皇、不知包括多少帝尊為稱。而揚傑修金籙改為三清上聖昊天玉皇上帝，是求之於區區色相之間矣。況不本經文，輕以私意更易，今不取。餘見齋法修用門次高功上本位香，侍香引齋官左行，上十方香從北方為始。
　　次都講唱，各稱法位眾官默稱所受經籙
　　具法位，奉行黃籙大齋法事。臣某等今故燒香，願以是功德，上為天子王侯、土地官長、經籍度師、山林巖栖學真道士、同學之人，弟子某所薦亡靈九祖父母、存亡兩代、眷屬親緣、內外姻族、天下人民、飛行蠢動、一切眾生。今故燒香，皈身皈神皈命，太上十方靈寶自然至真無上大道。特乞赦除，前世今世，生死所行，宿對重過，得免離三惡之道，十苦八難；九厄之中，身得道真。飛行虛空，白日升天。侍衛道君，逍遙無上金闕七寶自然宮殿，永與道合。所啟玄感應聲，上御至真無極道前。出《金籙簡文》
　　次都講唱，禮十方
　　志心皈命，北方無極太上靈寶天尊。一拜
　　東北方，東方，東南方，南方，西南方，西方，西北方，上方，下方。
　　次都講唱，各皈命懺悔法師長跪懺
　　臣法眾等志心皈命，無極大道天尊。懺悔齋主某臣眾等，及一切眾生，前世今世，身形所犯，四肢舉措，動違戒律，不依經典。身業大罪，無量無邊，並乞蕩除。皆願齋主某臣眾等，及一切眾生，身入至仙，會道合真，稽首禮謝，無上十方正真三寶。一拜
　　臣眾等志心皈命，無極大道天尊。懺悔齋主某臣眾等，及一切眾生，前世今世，心業所犯，志念不專，情浮意動，馳騁不息。心業大罪，無量無邊，並乞蕩除。皆願齋主某臣眾等，及一切眾生，神合真寂，洞入自然，稽首禮謝，無上十方正真三寶。一拜
　　臣眾等至心皈命，無極大道天尊。懺悔齋主某臣眾等，及一切眾生，前世今世，口業所犯，善惡反論，綺語飾非，華詞惑眾。口業大罪，無量無邊，並乞蕩除。皆願齋主某臣眾等，及一切眾生，性命合道，玄會無為，稽首禮謝，無上十方至真三寶。一拜
　　次都講唱曰
　　臣眾等志心皈命，太上三尊、十方眾聖。禮經如法。
　　次吟三啟頌三首每首一拜，出《智慧本願大戒經》。
　　樂法以為妻，愛經如珠玉。持戒制六情，念道遣所欲。澹泊正炁停，蕭然神靜默。天魔並敬護，世世受大福。
　　鬱鬱家國盛，濟濟經道興。天人同其願，縹緲入大乘。因心立福田，靡靡法輪昇。七祖生天堂，我身白日騰。
　　大道洞玄虛，有念無不契。鍊質入仙真，遂成金剛體。超度三界難，地獄五苦解。悉皈太上經，靜念稽首禮。
　　次一時稽首，禮三寶。
　　都講唱曰
　　至心稽首禮，太上無極大道。一拜
　　至心稽首禮，至真無上三十六部尊經真文寶符。一拜
　　至心稽首禮，太上三尊十方眾聖玄中大法師。一拜
　　次高功左行，至東方，執真文，香上熏之。舉亶婁阿會四字，眾官隨聲咒曰：
　　亶婁阿會，無惒觀音。須延明首，法攬菩曇。稼那阿奕，忽訶流吟。華都曲麗，鮮菩育臻。答落大梵，散煙慶雲。飛灑玉都，明魔上門。無行上首，回蹠流玄。阿陁龍羅，四象吁員。
　　眾官再拜，置真文於東案，以金龍鎮之，玉尺壓于兩傍。次高功左行，至南方，執真文，香上熏之。舉南閻洞浮四字，眾官隨聲咒曰：
　　南閻洞浮，玉眸詵詵。梵形落空，九靈推前。澤菩臺，綠羅大千。眇莽九醜，韶謠緣遭。雲上九都，飛生自騫。那育郁馥，摩羅法輪。霐持無鏡，攬姿運容。馥朗廓奕，神纓自宮。
　　眾官再拜，置真文於南案，以金龍鎮之。次高功左行，至西方，執真文香上熏之。舉刀利禪猷四字，眾官隨聲呎曰：
　　刀利禪猷，婆泥咎通。宛藪滌色，太眇之堂。流羅梵萌，景蔚蕭嵎。易邈無寂，宛首少都。阿郁笁，華莫延由。九開自辯，阿那品首。無量扶蓋，浮羅合神。玉誕長桑，□空度仙。
　　眾官再拜，置真文於西案，以金龍鎮之。次高功左行，至北方，執真文，香上熏之。舉玃無自育四字，眾官隨聲咒曰：
　　玃無自育，九日導乾。坤母東覆，形攝上玄。陁羅育邈，眇炁合雲。飛天大醜，總監上天。沙陁劫量，龍漢瑛鮮。碧落浮黎，空歌保珍。惡奕無品，洞妙自真。元梵恢漠，幽寂度人。
　　眾官再拜，置真文於北案，以金龍鎮之。次高功左行，至御前，取中央真文，於香上熏之。舉黃中理氣四字，眾官隨聲，張清都《靈寶五鍊生尸齋儀》，黃帝一炁，天文黃中土炁，總統眾靈。鎮星吐精，流鍊神形。與此不同。當考。
　　咒曰：
　　黃中理氣，統攝無窮。鎮星吐輝，流鍊神宮。
　　眾官再拜，置真文於案上，以金龍鎮之。高功再舉東方玉字亶婁阿會，次南方，次西方，次北方，次中央。如初，眾官同聲，咒五方玉字一徧畢。高功歸位。出《五鍊生尸經》。
　　次宣十方靈官疏
　　次唱重稱法位
　　具位奉行黃籙大齋法事，臣某等謹上啟太上無極大道元始天尊，太上道君，太上老君，十方已得道大聖眾天尊，至真大帝天帝，三十六部尊經，玄中大法師、天師君，上相上宰，四司五帝，三界官屬一切真靈。臣等幸以宿緣，生逢大化九天之劫，延及今身，三寶開圖，三乘御運。真經演教，大道垂科，祕籙靈文，和天安地。上保國祚，下濟存亡。得以凡微，授傳真品，而受法之日，盟告三官。救物度人，立功為本。是宜弘宣祕妙，開化未聞。凡有歸投，理宜關奏。瓦奉詞旨，敢不上聞。
　　宣詞
　　案如詞旨，備極精虔。齋主某夙值良緣，皈依至道。義形報薦，志切修崇。切慮亡靈某，及九玄七祖，億劫種親。六趣三塗，無邊苦爽。生世之日，罪惡難稱。死入地獄，終天無解。願祈恩霈，開濟存亡。懺謝玄真，披解宿對。上資家國，下祐羣生。臣等不勝所見，謹相携率。依下元黃籙簡文、靈仙品格，於某處靈壇之上，設玄科之式，四界八極，法天象地，以某所齎金龍繒綵，安鎮十方，本命紋繒若干尺，證質丹誠，沐浴五體，洗心靜念。尅用今月某日，修奉無上黃籙大齋，謄詞效款，燒香轉經，然燈續明，照耀諸天。三日三夜，九時行道。拔度亡靈某及弟子某家，億曾萬祖，囚徒死魂，惡對罪苦。謹依科法，宿啟以聞。恩惟太上三尊、十方至聖、玄中大法師，垂神鑒映，省覽所陳。乞敕勒靈寶官屬、土地真官，一合同心併力，營衛齋所，掃蕩內外，清凈壇場，降伏妖魔，馘滅邪祟。使臣等心安神定，思念立感，天清地朗，啟奏御達。齋功成就，無有室礙。臣等雖佩至真，參修大法，處身五濁，染跡六塵。三關未調，六情放誕。仰賴禁戒，以檢身心。輒依明科，說戒威儀。使同齋之人，咸知法訓。明晨行道，續更啟聞。謹啟。
　　自然朝，乃齋法之祖。建齋之始，必先行自然朝。發爐稱名位禮十方懺，三業三啟三禮，為自然朝因以敷露真文，讀詞說戒，補職宣禁，即本科所謂謹依科法，宿以啟聞是也。末稱明晨行道，續更啟聞，蓋謂明旦方始正齋行道耳。既欲為人建齋，則當預告真靈，以修齋之意。古科宿啟，必在建齋之日子時。而陸天師所撰靈寶道士自修盟真齋儀，則不宿啟，止於齋日清旦，說戒接續，登齋行道，繼以言功，口表正經。科止云：建齋，當先行自然朝。初無宿啟散壇之文故也。雲光張若海，智識膚淺，不睹經文，輒以己見，肆為妄論。筆之於書，凡二十條，大悖經教。遂使後世不學之徒，乘非蹈謬，悉於宿啟之前說戒補職，且補職授簡然後升壇。杜廣成先生，固嘗非之矣。說見齋法修用門中李景祈所集齋科，却於建壇之日午後，先於大道前行自然朝，說戒復歸玄師幕，補職宣禁，至夜方始依科宿啟。則是於未建齋之初，一日之間，兩行自然朝也，不幾贅乎。向在竹宮，曾與留沖靖論及此。留沖靖以為，止緣宿啟之夜，分燈破獄，召靈沐浴，事緒極多。若不如此，則晷漏有限，將有不逮事之憂。然畢竟非古法。今悉改從本科，倘宣行齋事，不求觀美於讚詠繁文之末，止依經科修奉，要亦自有餘力。好古之士，共弘之焉。
　　次吟智慧頌三首每一首，一拜，出《智慧觀身經》。
　　智慧起本無，朗朗超十方。結空峙玄霄，諸天挹流芳。其妙難思議，虛感真實通。有有竟不有，無無無不無。
　　智慧常觀身，學道之所先。渺渺任玄肆，自然錄我神。天尊常擁護，魔王為保言。晃晃金剛軀，超超太上前。
　　智慧生戒根，真道戒為主。三寶由是興，高仙所崇受。汎此不死舟，倏欻濟大有。當此說戒時，諸天咸稽首。
　　次旋行一周，法師面東立
　　次唱禮十方
　　眾官等各各首體投地，默禮十方。
　　方各一拜，從北為始。
　　次唱眾官平坐說戒威儀眾官西方面東坐，弟子於壇前同受戒，法師三捻香說戒
　　天尊告太上道君曰，今當普宣法音，開悟羣生，為諸男女，解災却患，請福受命，拔諸苦根。使生者見道，身脫八難；死者懽樂，飲食天堂。早生人中，轉輪聖王之家。修齋求道，皆當一心。請奉十戒，諦受勿忘。專精默念，洞思自然。勿得雜想，撓亂形神。能如是者，便當靜聽。
　　第一戒者，心不惡妬，無生陰賊。撿口謹過，想念在法。
　　第二戒者，守仁不殺，愍濟羣生。慈愛廣救，潤及一切。
　　第三戒者，守正遜義，不淫不盜。常行善念，損己濟物。
　　第四戒者，不色不欲，心無放蕩。正潔守謹，行無玷汙。
　　第五戒者，口無惡言，言不華綺。內外中直，不犯口過。
　　第六戒者，斷酒節行，調和氣性。神不損傷，無犯眾惡。
　　第七戒者，不得嫉人勝己，爭競功名。每事推遜，退身度人。
　　第八戒者，不得評論經教，訾毀聖文。躬心承法，常如對神。
　　第九戒者，不得鬥亂口舌，評詳四輩。天人咎恨，傷損神炁。
　　第十戒者，舉動施為，平等一心。人和神穆，行常使然。
　　已上十戒能持否，眾官各稱能持。
　　天尊言，修奉清戒，每合天心，常行大慈。願為一切，普度厄世。慊慊尊教，不得中怠。寧守善而死，不為惡而生。於是不退可得拔度五道，不履三惡諸天所護，萬神所敬，長齋奉戒，自得度世。
　　天尊言，道尊法妙，人身亦貴。故道開法遺戒經文，以度人身。人身既度，上與道同。宜為精行，持齋奉戒，夷心靜默，志念分明。一意皈向，專想不貳。滌蕩六腑，過中不味。內外清虛，每合自然。是其齋日揲香，啟願應心，上徹四天司邏十部威神，即下履行觀聽，至音鑒映。爾心如戒行道，皆列功諸天。禍福立彰，道不負人。勤行諦受，勿使魔言。
　　天尊言、建齋行道，四天帝王，皆駕飛雲綠軿，八景玉輿，侍從真人玉女，手執花旛，前導鳳歌，後從天鈞。白鵠獅子，嘯歌邕邕。燒香散花，浮空而來。瞻禮行道，觀聽法音。天王下降，萬靈朝焉。如是，豈可不盡其法也。當先受十戒，然後行道。庠序雅步，靜心閉意。坐起臥息，不離儀格。天王懽悅，列名上清，可謂得道在方寸之間。出《智慧上品大戒經》，元始天尊以開皇元年，於西那玉國，授太上道君。
　　次吟奉戒頌巡行一周歸班出《仙公請問經》
　　道為無心宗，一切作福田。立功無定主，本願各由人。虛己應眾生，注心莫不均。大聖弘至教，亦猶雨降天。高陵靡不周，常卑故成淵。海為百川王，是能含龍鱗。萬劫保智用，豈但在厥年。奉戒不暫虧，世世善結緣。精思念大乘，會當體道真。
　　次高功選舉官眾
　　明日行道，各典所職
　　高功法師，經云當舉高德，玄解經義。斯人也，道德內充，威儀外備。俯仰動止，莫非法式。三界所範，鬼神所瞻。關啟祝願，通真召靈。釋疑解滯，導達羣賢。法師再拜。受簡畢，又再拜。
　　都講，經云才智精明，閑練法度。其任也，行道時節，上下食息。先白法師，次引眾官。禮拜揖遜，皆當讚唱。受職者，在位再拜，詣高功位跪受職簡畢，歸位，又再拜，眾官同此。
　　監齋，其職也，司察眾過，彈糾愆失。秉執科憲，隨事舉白。必使允當，不得隱濫。
　　侍經，其職也，營衛尊經，整理巾蘊。高座几案，四坐席地。拂飾齊整，不得懈怠。
　　侍香，其職也，料理爐器，常令火然灰凈。三時行道，二上轉經。皆預辦備，不得臨用有闕。
　　侍燈，其職也，景臨四方，備辦燈具，依法安置。光焰火然，常使朗明。若遇風雨，火勢不立，啟白法師，宜停乃停。不得怠替，輒令闕廢。
　　右詮舉六職，出金籙簡文，是為登齋威儀。陸天師靈寶齋說光燭戒罰祝願儀叙云，先宿啟畢，次授上品十戒，東向平立，誦智慧頌。誦畢，北向首體投地，回心禮十方。法師還東面西，說戒威儀。說戒畢，法師依舊還署，眾官長跪受簡劄。明日行道，各典所署。選署畢，東向祝復香。眾官引行出治，按次列坐。法師更為宣科說禁，告示威儀。則是說戒、補職、宣禁，必當在宿啟後，於科已有明文。然禁制威儀，却於復香之後，方告示者非他。蓋陸天師所說，禁制自太極三十六條外，其餘項目甚多。如第一當使香油充足，凈水盈餘，不得乏少，臨用有闕。次當修治圊廁，令上下蔽密，不得敞露。又建齋結坐，不得令散外之人，參雜坐席。供辦齋食，每每簡素清凈。齋日清旦，下白粥、菜葅、鹽豉。日間設食菜羹菜蒸葅薑之屬，竟設大餘。依廚料狀，本科無酒，事有明文等，法禁極為纖悉。乃是欲使齋主，咸服法訓，十戒，不止為六職說，當與齋主同受勢只得在復爐後說之，為合宜也。先行自然朝，然後說戒補職威儀，由晉迄唐，相沿不革。自雲光張若海逞妄謬不經之說，著《元壇刊誤》，淺學者，或宗其說，古法始漸湮微。崇真先生固嘗深闢之矣。□雲光云：今修齋道士當日齊集至夜，自玄中法師前，齋主投詞、法師關告後，便升壇行事。至大謝後，即轉洞案說戒補職。何倒錯之甚也。又云，朝真之科，與國家禋祀禮同享。前七日，太尉於都省集齋官戒誓，未聞徹祭之後，方戒齋官也。今道士登齋重啟謝後，說戒聽其戒辭，又非齋意自說初入道披度戒文，次第乖違，庠序顛倒。良由昔人，不能刊改，按用謬科。致使後來，乘此誤本。其餘妄謬，未易槃舉。抑不思太上天尊開玄都上宮，紫微玉笈出靈寶妙齋，開度群品威儀之格，具載經文。靈者神也。微妙之功，出於思議之表。變化無窮，故謂之靈。寶者一也，三才所得，而以清寧正者也。所不可失，故謂之寶。人居濁世，三關躁擾，不能閑停。身為殺盜淫動，故役之以禮拜；口有惡言，綺妄兩舌，故課之以誦經。心有貪欲嗔恚，故使人之以思神。用此三法，洗心凈行，心行精至，齋之義也。太極真人演經文，而著齋戒威儀之訣。陸天師摭經訣，而撰齋謝戒罰之儀。三籙九幽、解考塗炭、三日七日，一時九時，品目雖繁，儀矩則一。沿流窮源，舍太極真人及陸天師，果何適矣。雲光末識，妄肆評議。崇真先生謂其任庸鄙之淺見，泯賢聖之崇規。賊壞玄綱，非聖無法。譬諸泥蠼、井蛙，不知滄海之大。二十件之乖謬，詳細疏駁，文具道藏。本朝興崇玄學，繹經潤文，蓋置使矣。楊傑重定金籙，乃或因之，是可為長嘆者也。就雲光所言，今世開建大齋，齋主必預投詞，法師受詞，與之關奏，亦在一月之前。次第進拜章書，頒宣符命，豈不謂之先行其事。若必以為先行事，而後補職，謂之顛倒。又安可於未發預告正奏之前，令高功先補職邪。竊詳經科垂補職之文，為明晨行道設耳。宿啟散壇，不與正齋相涉。雲光乃總正齋言之，謂為十一朝法事。宜其為說，如是紛紛也。太上垂齋直懺謝之法，普度天人，津梁品彙。罪既可懺，福亦隨臻。居三界中，因緣輪轉。塵染業累，種種成愆。觸犯三光，嶽瀆十方。經寶積為罪目，結在九幽，欲析赦拔，必先使之隨方懺謝，蓋為此也。二十方懺文，則見於黃籙簡文、三元品戒經。十方懺文，則見於真文要解、玉匱盟真科。經豈塵世鄙夫所可擬議哉。一日修奉，止曰齋會。三日以上，方謂之齋戒。七日或九日，久者一月，具載經科行道懺謝之文，則一不以重復為嫌也。自雲光謂三日道場，凡有十一朝法事，方懺尚占九場，齋主、齋官久立行事，跛倚壇席，其何以堪。但書懺文，一讀而已。或於大謝之後，宣讀三兩過，只須易換懺文。不可三日內，重讀舊文。而後之行齋事者，始務去繁就簡，習為穿鑿矣。夫上清齋禮九天，而九天帝即天尊也。科云，鬱單無量天尊是也洞神齋，十方外，復設中央香案，則十一方也。靈寶盟真齋，雖懺十方，至金籙簡文自然齋禮，十方之外，復禮四極，則十四方也。黃籙三元齋，謝十方外，復禮三光五嶽、水府經寶，則二十方也。禮方之位雖殊，總之不離乎十。蓋元始於空界分作十方、諸天五億、世界三千。一一域中，各有十方三界。日月星宿、天曹地府、九幽地獄天尊，散景分形，世間周遍。隨機所感，說法度人。聖真仙品，高下等級，蓋非肉眼凡夫所能窺測。故上清科，以元始次於九天元父玄母之後，不為瀆啟。靈寶經，以三十二天、三十二帝，躋於元始上帝、太上道君之上，不為褻尊。以各有所因故也。自雲光謂法師先上十方香，是先降十方真炁。凡對三清啟奏，不兼諸天尊號者，乃是漬無再三，三尊無二上。今之修齋者，宣詞及三上香後，却禮十方，或兼懺謝，又更禮日月星宿、五嶽水帝，亦有懺文十方天尊與日月星宿，於三清前猶可，庶幾五嶽水府之神，大不穩便而後之。行齋事者，始不知所適從，遂有東青、西素、南丹、北冥、酆都大帝、閻羅天子等禮，悉以都懺從事矣。夫為道修齋，當奉戒法。廣度無極，法禁微妙。檢攝意態，伏心就凈。殃垢消滅，智慧自生。拔生死難，就無為地。深觀所起，察其所滅。因其所病，療以慧藥。若見色利，以戒掩目；若聞惡言，以戒塞耳；若之甘香，以戒杜口；若放情慾，以戒挫心；若趣惡事，以戒折足。身不犯戒，超出塵羅，可為整百行，建萬善者也。受持清戒，乃可修齋靜思，反聽內視。口不妄言，身不妄動。故無色之色，為之見；無聲之聲，為之聞；無味之味，為之甘；不言之言，為之應。神明為之降，福氣為之臻。未然之福，無願不獲。若外不奉威儀，內不守戒律，行無可紀，功無可著，精誠不至，猶豫懷疑，內外不相應，心口不相副，性急性戾，陰賊嫉傲。念慮疲於外馳，精神消於多慾。雖修齋直，終身無福。以心至不存於內，魂魄勞役於外。和炁無主，故不能有所感動也。修齋說戒，壇官齋主，咸令各持，安可分別。自雲光不見智慧上品大戒經，謂聽其戒辭非齋意，自說初入道披度戒文而後之。行齋事者，始務立異好奇，恣為誇誕，遂有不得登壇之際少懈威儀、入靜之時啟端喧鬨等戒矣。燒香行道，懺罪謝愆，則謂之齋。延真降聖，乞恩請福，則謂之醮。齋醮儀軌，不得而同。今雲光乃謂齋直朝真，與國家禋祀禮同，而香蔬肴醴有異，是全不識齋法本末源流矣，烏足怪哉。選舉六職，若依陸天師舊文，本不容議。自近代令都講昌補六職，而又於職事之下，添入上下會議，以某人充等語，頗有室礙，高功法師，豈僉眾所可補充者耶。今悉改從陸天師本科，庶免後來者之惑。
　　次都講唱，眾官等平坐，宣禁威儀三十六禁，出《太極威儀經》。
　　法師曰，夫齋法清虛，威禁至重。主人當灑掃屋宇，每潔爭丁。敕大小、內外寂靜。不可使香油闕乏，法用有虧。
　　道士登齋，各齎巾褐版履，不得臨時交換。彼我公事有闕，勿得牽引非己之服。
　　道士登齋起居，皆當闕白監齋，禮法師一拜，禮香三拜而去。還亦如之。張萬福天師曰，不敢指三寶，故日禮香也。
　　若到齋堂，履屨不整，罰油二斤，准禮二十拜。受拜者，願輸本色，及以香油。准禮者聽。
　　若坐起不庠序，罰油半升，准禮五拜。
　　若不正坐，罰朱半兩，准禮五拜。
　　若臨行法事，與外人交言，罰香一斤，准禮二十拜。
　　若翻覆香火，罰香半斤，准禮十拜。
　　若講及世務，罰香一斤，准禮二十拜。
　　若言語戲笑，罰朱一兩，准禮十拜。
　　若綺言低睡，罰朱半兩，准禮五拜。
　　若翻覆燈油，、罰油五升，准禮五十拜。
　　若巾褐不整，罰香半斤，准禮十拜。
　　若都講讚唱失儀，罰香一斤，准禮二十拜。
　　若執糾見過，不彈私隱，罰油六升，准禮六十拜。
　　若侍經不整飾高坐，觸物有闕，罰香半斤，准禮十拜。
　　若侍香香煙中絕，罰油四升，准禮四十拜。
　　若侍燈燈火中滅，罰香一斤，准禮二十拜。
　　若齋主內外不相檢敕，音聲高厲，罰油五升，准禮五十拜。
　　若聽經倚□不執簡，罰油一升，准禮十拜。
　　若不注念清虛，心想意倦，為眾所覺，罰油三升，准禮三十拜。
　　若出入齋堂，不關白監齋，罰油二斤，准禮二十拜。
　　若垂髮馳步，罰香一斤，准禮二十拜。
　　若讀經或亂，請問敗句，罰油三升，准禮三十拜。
　　若唱念聲不齊，罰油二升，准禮二十拜。
　　若陞壇不洗手、漱口，罰油二斤，准禮二十拜。
　　若坐起揖遜失儀，罰油半升，准禮五拜。
　　若旋行，不依次第及逆行，罰香半斤，准禮十拜。
　　若起行來及還坐，不禮經三拜，徑去者，罰香一斤，准禮二十拜。
　　若臨燒香突行，罰油一升，准禮十拜。
　　若齋主供辦，觸事有闕，罰香一斤，准禮二十拜。
　　若受關不啟上，罰油三斤，准禮三十拜。
　　若齋次因起居逃遁不返，為眾所糾，罰香五斤，准禮一百拜。
　　若犯威儀，彈罰不伏者，啟告三寶，退出齋次。
　　若下坐眾官，法事有虧。從一至三，依科彈罰。從三已上，退出齋次。執糾不彈，與犯同罪。
　　若上坐法師，於事有虧，自取愆失，送簡監齋。從一至三，依科彈罰。從三已上，斷功三百日。不得又在法坐。
　　太極法師曰，凡此禁制，皆玄都上宮、明科舊格。戒其惰慢，檢其愆違。建齋之時，四天帝王、天真上聖，親降齋所，瞻禮行道。察其行藏，觀其誠志。若有過失，即敕四司五帝，詔下三官，隨事糾舉，加其災考。天尊大聖，哀念世愚。不欲使其因齋獲罪，故開罰糾之門，使其知過，過而能改，罪亦消焉。受罰之者，責己甘心，恭敬聽命，勿得飾非誼競，干冒真靈。如此則弘整紀綱，解消殃咎。落罪名於既往，延福祉於將來。得不翼翼小心，虔虔夕惕。若親奉大聖，躬朝國君，即真靈感通，福祥臻集。登齋之士，勉而戒之。出《靈寶科玄都律》。
　　次都講唱，監齋受罰簡監齋受簡三拜而起
　　次復爐
　　香官使者，左右龍虎君，侍香諸靈官，當令開建黃籙齋壇之所，自然生金液丹碧芝英，百靈眾真，交會在此，香火爐前。當願齋功成就，存沒霑恩。十方仙童玉女，侍衛香煙。傳臣向來所啟，逕御太上無極大道至真玉皇上帝御前。
　　次吟學仙空洞頌，出壇出《步虛經》，《空洞靈章經》
　　次出戶咒法師候眾官出地戶畢，於戶內向壇密咒
　　次叅幕至玄師前，高功三捻香，小啟
　　謝過三禮，出杜廣成儀
　　次回向
　　次都講唱，監齋糾過監齋隨有無言之
　　次都講唱啟齋事畢，眾官復位
　　次威儀迎師歸堂，齋主弟子禮謝
　　法師
　　杜廣成先生曰：啟齋既畢，眾官與齋主弟子禮謝法師，遞相致賀。弟子當虔誠致禮，不得傲誕自高。自建齋之後，至散齋已前，法師昇壇，轉經行道，既服朝服，又冠元冠。禮絕，眾官是為壇主。雖眾官有拜，皆不合答。茅山台嶽，此法久行。岷蜀之中，尚未詮舉。若互相交禮，何表法儀。今但依行，庶全綱紀。散壇之後，一切如常可也。
　　無上黃籙大齋立成儀卷之十六竟
　　無上黃籙大齋立成儀卷之十七
　　上清三洞法師李景祈立定三洞法師沖靖先生留用光傳授太上執法仙士蔣叔輿重修
　　科儀門二
　　古法三時行道儀
　　法師坐堂，弟子九禮三伏。香花華夏，引師出堂，叅詣六幕，如宿啟之儀。法師左行，自地戶入壇。
　　入戶咒
　　次華夏，左旋入壇、昇天門，上十方香，東方為始。御案香
　　次高功宣五方衛靈咒出《真文要解妙經》
　　東方
　　九炁青天，明星大神。煥照東鄉，洞映九門。轉燭陽光，掃穢除氛。開明童子，備衛我軒。收魔束祆，上對帝君。奉承正道，赤書玉文。九天符命，攝龍驛傳。普天安鎮，我得飛仙。
　　南方
　　南方丹天，三炁流光。熒星轉燭，洞照太陽。上有赤精，開明靈童。總御火兵，備守三宮。斬邪束妖，翦截魔凶。北帝所承，風火八衝。流鈴交煥，敢有不從。正道流行，我享上功。保天長存，億劫無終。
　　西方
　　七炁之天，太白流精。光耀金門，洞照太冥。中有素皇，號曰帝靈。保神安鎮，衛我身形。斷截邪源，王道正明。宮殿整肅，三景齊并。道合自然，飛昇紫庭。靈寶符命，普惠萬生。功加一切，天地咸寧。
　　北方
　　北方玄天，五炁徘徊。辰星煥爛，光耀太微。黑靈尊神，飛玄羽衣。備衛五門，檢精捕非。敢有干試，豁落斬摧。玉符所告，神真八威。邪門閉塞，正道明開。映照我身，三光同輝。策空駕浮，舉形仙飛。
　　中央
　　黃中理炁，總統玄真。鎮星吐輝，流煥九天。開光童子，一十二人。元炁陽精，焰上朱煙。洞照天下，及臣等身。百邪摧落，殺鬼萬千。中山神咒，普天使然。五靈安鎮，身飛上仙。
　　次都講唱，鳴法鼓二十四通
　　次高功三揲香祝
　　次發爐
　　無上三天玄元始三炁太上老君，召出臣等身中，三五功曹、左右官使者、左右捧香驛龍騎吏、侍香金童、傳言散花玉女、五帝直符直日香官，各三十六人出。出者，嚴裝關啟某處土地里域、真官正神。臣今正爾燒香，奉為某官某人正薦亡親某乙　普薦在會某乙等，修建黃籙大齋三日三夜。以今第一日清旦，中分落景隨時換易昇壇行道。願得太上十方正真生炁，降流臣等身中，令臣所啟，速達逕御太上無極大道至真玉皇上帝御前。
　　眾官各三禮
　　次都講唱，重鳴法鼓二十四通，閱吏兵行事眾官各長跪，叩齒二十四通，出吏兵
　　謹出臣等身中五體真官功曹吏。出上三天執法開化陰陽功曹，度道消災，散禍解厄君吏，各十二人。出臣身治職君吏，某治中建節監功大將軍，前部效功、後部效殺，驛廷令、驛廷丞、四部監功謁者。出臣等身中仙靈直使，正一功曹、治病功曹、左右官使者、陰陽神决吏、科車赤符吏、罡風騎置吏、驛馬上章吏、飛龍騎吏等，各二人出。出者，嚴裝顯服，冠帶垂纓，整其威儀。直使功曹，戴通天之冠，衣皂執單衣。正一功曹，冠朱陽之幘，絳章單衣。使者冠九德之冠，五色綬命單衣，腰帶虎符，齎執玉版。直使功曹，住立四方。正一功曹，住立中央。治病功曹，營衛臣等身。左官使者，建節在前。右官使者，持幢在後。陽神決吏立左，陰神決吏立右。上部功曹，住立上方。中部功曹，住臣等身中。促氣功曹，催促十方。上部使者，遠望上天。中部使者，遠瞻八方。都官使者，匝繞臣等身。狼吏虎賁，察姦鈎騎，都官僕射，天騶甲卒，天丁力士，收炁食炁吏、收神食神吏、收鬼食鬼吏、收精食精吏、收毒食毒吏、收邪食邪吏、誅符破廟吏、科車赤符吏、罡風騎置吏、驛馬上章吏、飛龍騎吏，屯駐臣等前後左右。功曹使者、嚴襲事竟。羅列鹵簿，關啟靈寶官屬、領仙監齋、諸君吏。天師所布下二十四治、三十六靖廬、七十二福地、三百六十名山、崑崙等上宮三萬六千神。日月星宿、璇璣玉衡、天地五帝、三界官君將吏，及道上二玄、三元四始、四面方位，風氣注氣、甲子諸官君，將吏考召君，東九夷胡老君，南八蠻越老君，西六戎氐老君，北五狄羗老君，中央三傖老君，五嶽四瀆丘沼君，諸廟神祇，所在高山卑谷，山林孟長，十二溪女，根源本始，土地之主，社稷將吏，一時嚴裝，與臣等身中功曹使者、飛龍騎吏，上啟太上無極大道太上道君，太上老君，太上丈人，太上玄老，十方無極大道道德眾聖天尊，至真大帝天帝，天師君，靈實監齋大法師諸官君。臣等生長魔俗，沉倫季業。玩樂榮華，宿命因緣。忽見啟拔，得奉大道。已上出《太極數齋威儀經》。荷恩隆重，喜懼交襟。臣各等受法之日，約以奉修玄旨，表效丹誠。敷暢真風，廣宣惠澤。慈心愛物，開度天人。今有某州某縣某官，為某亡靈某甲請修無上黃籙大齋。謹依科法，齎金龍繪綵，香花油燭，證質丹誠，以祈所願。臣等忝職玄司，不勝所見。謹為沐浴五體，洗心正念。依下元黃籙簡文靈仙科品，於某處，建立皇壇，奉修無上黃籙大齋，三日三夜，九時行道，露身三光之下，稽顯十極之前。燒香然燈，轉經念真，為弟子某拔度亡靈某及門中祖玄靈識，九幽一切長夜死魂，懺罪謝愆，離苦昇樂。覃恩家國，資福見存。普及含生，俱登道果。謹上請三洞天仙兵馬、地仙兵馬、飛仙兵馬、真人兵馬、神人兵馬、日月星宿兵馬、九官五帝兵馬、三河四海兵馬、五嶽四瀆兵馬，各九億萬騎。三十二天，監齋直事、侍香金童、散花玉女、五帝直符、傳言奏事、飛龍騎吏等，各三＋二人，一合來下，盈臨齋所。為齋主某拔度亡靈某甲，及九祖父母，窮魂苦爽，得出長夜九幽之府，斷絕罪根，出離三塗五苦之中，身入光明。上昇天堂，衣食自然。轉輪更生，福慶之門。齋主某今齎信效心，歸命十方無極世界，已得道大聖眾、至真諸君丈人、十方諸靈官。乞所願從心，身得過度；三災九厄，十苦八難，自請官至此，並出黃籙簡文眾惡之中。保國寧家，普及含識。須行道事竟，有功勤者，謁還天官。功曹使者，飛龍騎吏，分別關啟，以時上達，列啟事竟，各還臣等身中，復於宮室，須召又到，一如故事。各鳴法鼓三通，咽液三過。建齋止第一日，清旦出官。自餘否。道士不受靈寶法，不受都功盟威籙，不可出宮行齋。
　　右出官啟事，按三洞科儀，籙品不同，真官亦異。當各隨身中所度仙靈吏兵出之。至若建靈寶齋，出盟威都功治職君吏。所以科儀云，受盟威都功籙者，止稱攝行齋事。蓋為此上清齋，出靈寶洞玄中盟五法官吏。夫鋒始於正一，演於洞神，貫於靈寶，極於上清。上清，匿景韜光，精思上道。志期輕舉，全不涉俗。洞神，役御神靈，消伏魔癘，其於遷拔，已不相干。陽光敷演道德自然，昇玄講究真實法性。冥心修鍊，與道合符。修身保命，開度天人。蓋無逾於靈寶齋者。受道之士，先受正一盟威三五都功。修持有漸，方可進受靈寶中盟、上清大洞諸籙。否則為躐等僭越，違太真之格，今世羽流不體。太上慈悲演教之意，切切然，惟貨利是營。上清靈寶，盟威信金既重。止憑化士於宗壇，受一法籙詞文，便稱某籙弟子，行持齋事。又有止受都功昇玄等籙，輒出靈寶齋科仙靈真官者。遐方僻郡，習以成俗。非惟有犯玄憲，抑實矯誣上天。杜廣成儀云，其他十戒，白簡道士，不可補職昇壇，此外竊預名號，自貽陰譴。建齋之主，寧免負累，得不戒哉。行齋之士，所當痛革。
　　次都講唱各稱法位
　　具法位奉行黃籙大齋事，臣某等謹同誠上啟，虛無自然元始天尊、無極大道太上大道君、太上老君、高上玉皇、十方已得道大聖眾、至真諸君丈人、三十二天帝君、玉虛上帝、玉帝大帝、東華南極西靈北真玄都玉京金闕七寶玄臺紫微上宮靈寶至真明皇道君、三十六部尊經、玄中大法師、三界官屬一切真靈。臣等夙命因緣，生值大化。玄真啟拔，得入信根。三師盟受，三寶神經。法應度人，九萬九千。位登至真而功微德小，未能自仙。志竭軀命，佐國立功。已上並出靈寶玉匱明真科凡所歸投、理宜關奏。今奉詞旨，敢不上聞。
　　次宣詞
　　按如詞言，精誠丹切。願憑大道，開度存亡。齋主某仰慮亡靈某及九祖父母、一切窮魂。生世之日；罪惡難稱。死入地獄，終天無解。伏聞無上黃籙大齋、功高萬法、惠覃無窮。謹依玄科，奉齎金龍紋繒、本命之信，香花油燭、表效丹誠。請拔九祖窮魂、長夜之苦。仰祈玄佑，普福幽明。臣等謹為滌慮澄神，冥心靜念。依黃籙簡文靈仙典格，拔度科品，敷建靈壇。四界八極，法天像地。立齋行道，燒香然燈。懺謝存亡，三世罪考。奉為亡過某及齋主家億曾萬祖、囚徒死魂，開諸光明，解脫苦難。免離惡道，轉入信根。今故燒香，自皈依師尊大聖眾，至真之德，得道之後，昇入無形。和與道合真。
　　師弟子一時左回，三上十方香，還西，面東立，師祝曰
　　臣等今為齋主某拔度亡靈某及九祖父母，九幽玉匱、長夜之府，死魂惡對，宿身罪根。功德開度，建齋燒香，請謝十方。願為亡故某及某家九祖父母，長夜死魂，拔出幽一作憂苦，上升天堂。今故燒香，歸身歸神，歸命大道。臣等首體投地，歸命太上三尊。願以是功德，歸流亡靈某及某家九祖父母、一切死魂。乞得免離十苦八難、長夜之中。身見光明，上升天堂。衣食自然，長居無為。今故燒香，自皈依師尊大聖眾，至真之德，得道之後，昇入無形。和與道合真。
　　師弟子左迴，三上十方香，如上，
　　法師祝曰
　　臣等今為齋主某拔度亡靈某及九祖父母，九幽玉匱、長夜之府、死魂惡對，宿身罪根。功德開度，建齋燒香，請謝十方。願為亡故某及某家九祖父母，長夜死魂，拔出幽苦，上昇天堂。普為帝王國主，君臣吏民，受道法師，父母尊親，同學門人，隱居山林、學真諸道士賢者。願各得真道，歸身歸神，歸命大道。臣等首體投地，皈命太上三尊。願以是功德，歸流帝王國主、君臣吏民、受道法師、父母尊親、同學門人、隱居山林學真諸道士賢者。願各得真道，安居無為。今故燒香，自皈依師尊大聖眾，至真之德，得道之後，昇入無形。和與道合真。真#1
　　師弟子左迴，三上十方香，如上，
　　法師祝曰
　　臣等今為齋主某拔度亡靈某，及九祖父母，九幽玉匱、長夜之府，死魂惡對，宿身罪根。功德開度，建齋燒香，請謝十方。願為亡故某及某家門宗室，九族姻親，國中吏民，同學友流，天下人民，蝖飛蠢動，蚑行絹息，已生未生，一切眾生，皈身皈神，皈命大道。臣等首體投地，皈命太上三尊。願以是功德，皈流弟子某身，令得仙度，身入無為，與四大合德。天下人民，蝖飛蠢動，已生未生，一切並得免離十苦八難、五毒水火、十災萬害、賊疫鬼炁、刑厄之中。今故燒香，自飯依師尊大聖眾，至真之德，得道之後，升入無形。和與道合真。已上，並出黃籙簡文經。前後稱與道合真者，凡四。皆本經文。
　　右張清都科，三上香，不能巡行。當使侍香執爐左行亦可。然不若令侍香，引齋主，逐方上香，為合儀也。大率行道，不可久占時光。劬勞甚，則禮容惰，反無功矣。太上流傳齋法，本為學道之士，謝罪求仙，令其更相開度。故齋儀上香念願，祝帝王國主之後，必祝三師，及受道法師，同學門人。而黃籙簡文正科並稱，今為同法某甲蓋可見矣。後世用之於他人，其間詞語，未免稍有遷就處。然三捻香，祝願帝王師資之語，諸經盡然，切不可改。
　　次都講唱禮二十方懺悔
　　東方
　　臣眾等，至心歸命，東方無極太上靈寶天尊、九炁天君、東鄉神仙諸靈官。各虔誠懺悔。
　　跪懺
　　臣等今故燒香，皈身皈神皈命，謹為黃籙大齋主某，仰慮亡靈某及九祖父母，一切死魂，生世之日，所行元惡。罪結九幽長夜之府，魂充考撻，諸痛備嬰。形體毀瘁，苦毒難任。長淪萬劫，終天無解。今依盟真玉匱、女青上官、拔度科品，齎青紋之繒九十尺，九尺金龍一枚，皈命東方無極太上靈寶天尊、九炁天君、東鄉神仙諸靈官。拔贖亡故某及齋主某家罪錄，開度窮魂，身入光明。上昇天堂，衣食自然，早得更生福慶之門，某甲身得道真。和與神合同。
　　次東南方
　　臣眾等，至心歸命，東南方無極太上靈寶天尊、梵炁天君、東南鄉神仙諸靈官。各虔誠懺悔。
　　跪懺
　　臣等今故燒香，皈身皈神皈命，謹為黃籙大齋主某，仰慮亡靈某及九祖父母，一切死魂，生世之日，所行元惡。罪結九幽長夜之府，魂充考撻，諸痛備嬰。形體毀瘁，苦毒難任。長淪萬劫，終天無解。今依盟真玉匱、女青中宮、拔度科品，齎黃紋之繒一百二十尺，一十二尺，金龍一枚，皈命東南方無極太上靈寶天尊、梵炁天君、東南鄉神仙諸靈官。拔贖亡靈某及齋主某家九祖父母，一切死魂，惡對罪根，三界司筭。女青中宮，削除罪錄，開度窮魂，身入光明。上昇天堂，衣食自然，早得更生福慶之門。其甲身得道真。和與神合同。
　　次南方
　　臣眾等，至心歸命，南方無極太上靈寶天尊、三炁天君、南鄉神仙諸靈官。各虔誠懺悔。
　　跪懺
　　臣等今故燒香，皈身皈神皈命，謹為黃籙大齋主某，仰慮亡靈某及九祖父母，一切死魂，生世之日，所行元惡。結罪九幽長夜之府，魂充考撻，諸痛備嬰。形體毀瘁，苦毒難任。長淪萬劫，終天無解。今依盟真玉匱、女青陽宮、拔度科品，齎絳紋之繒三十尺，三尺，金龍一枚，皈命南方無極太上靈寶天尊、三炁天君、南鄉神仙諸靈官。拔贖亡故某及齋主某家九祖父母，一切死魂，惡對罪根，三界司筭。女青陽宮，削除罪簿，開度窮魂，身入光明。上昇天堂，衣食自然，早得更生福慶之門。某甲身得道真。和與道合同。
　　次西南方
　　臣眾等，至心皈命，西南方無極太上靈寶天尊、梵炁天君、西南鄉神仙諸靈官。各虔誠懺悔。
　　跪懺
　　臣等今故燒香，皈身皈神皈命，謹為黃籙大齋主某，仰慮亡靈某及九祖父母，一切死魂，生世之日，所行元惡。罪結九幽長夜之府，魂充考撻，諸痛備嬰。形體毀瘁，苦毒難任。長淪萬劫，終天無解。今依盟真玉匱、女青下官、右官拔度科品，齎黃紋之繒一百二十尺，一十二尺，金龍一枚，皈命西南方無極太上靈寶天尊、梵炁天君、西南鄉神仙諸靈官。拔贖亡故某及齋主某家九祖父母，一切死魂，惡對罪根，三界司筭。女青下宮右官，削除罪錄，開度窮魂，身入光明。上昇天堂，衣食自然，早得更生福慶之門。某甲身得道真。和與神合同。
　　次西方
　　臣眾等，至心皈命，西方無極太上靈寶天尊、七炁天君、西鄉神仙諸靈官。各虔誠懺悔。
　　跪懺
　　臣等今故燒香，皈身皈神皈命，謹為黃籙大齋主某，仰慮亡靈某及九祖父母，一切死魂，生世之日，所行元惡。罪結九幽長夜之府，魂充考撻，諸痛備嬰。形體毀瘁，苦毒難任。長淪萬劫，終天無解。今依盟真玉匱、女青右宮、陰官拔度科品，齎白紋之繒七十尺，七尺，金龍一枚，皈命西方無極太上靈寶天尊、七炁天君、西鄉神仙諸靈官。拔贖亡故某及齋主某家九祖父母，一切死魂，惡對罪根，三界司筭。女青右宮陰官，削除罪錄，開度窮魂，身入光明。上昇天堂，衣食自然，早得更生福慶之門。某甲身得道真。和與神合同。
　　次西北方
　　臣眾等，至心皈命，西北方無極太上靈寶天尊、梵炁天君、西北鄉神仙諸靈官。各虔誠懺悔。
　　跪懺
　　臣等今故燒香，皈身皈神皈命，謹為黃籙大齋主某，仰慮亡靈某及九祖父母，一切死魂，生世之日，所行元惡。罪結九幽長夜之府，魂充考撻，諸痛備嬰。形體毀瘁，苦毒難任。長淪萬劫，終天無解。今依盟真玉匱、女青太陰宮、水官拔度科品，齎黃紋之繒一百二十尺，一十二尺，金龍一枚，皈命西北方無極太上靈寶天尊、梵炁天君、西北鄉神仙諸靈官。拔贖亡故某及齋主某家九祖父母，一切死魂，惡對罪根，三界司筭。女青太陰宮水官，削除罪錄，開度窮魂，身入光明。上昇天堂，衣食自然，早得更生福慶之門。某甲身得道真。和與神合同。
　　次北方
　　臣眾等，至心皈命北方無極太上靈寶天尊、五炁天君、北鄉神仙諸靈官。各虔誠懺悔。
　　跪懺
　　臣等今故燒香，皈身皈神皈命，謹為黃籙大齋主某，仰慮亡靈某及九祖父母，一切死魂，生世之日，所行元惡。罪結九幽長夜之府，魂充考撻，諸痛備嬰。形體毀瘁，苦毒難任。長淪萬劫，終天無解。今依盟真玉匱、女青太陽宮火官、拔度科品，齎黑紋之繒五十尺，五尺，金龍一枚，皈命北方無極太上靈寶天尊、五炁天君、北鄉神仙諸靈官。拔贖亡故某及齋主某家九祖父母，一切死魂，惡對罪根，三界司筭。女青太陽宮火官，削除罪錄，開度窮魂，身入光明。上昇天堂，衣食自然，早得更生福慶之門。某甲身得道真。和與神合同。
　　次東北方
　　臣眾等，至心皈命，東北方無極太上靈寶天尊、梵炁天君、東北鄉神仙諸靈官。各虔誠懺悔。
　　跪懺
　　臣等今故燒香，皈身皈神皈命，謹為黃籙大齋主某，仰慮亡靈某及九祖父母，一切死魂，生世之日，所行元惡。罪結九幽長夜之府，魂充考撻，諸痛備嬰。形體毀瘁，苦毒難任。長淪萬劫，終天無解。今依盟真玉匱、女青左官禁官、拔度科品，齎黃紋之繒一百二十尺，一十二尺金龍一枚，皈命東北方無極太上靈寶天尊、梵炁天君、東北鄉神仙諸靈官。拔贖亡故某及齋主某家九祖父母，一切死魂，惡對罪根，三界司筭。女青左官禁官，削除罪錄，開度窮魂，身入光明。上昇天堂，衣食自然，早得更生福慶之門。某甲身得道真。和與神合同。
　　次上方
　　臣眾等，至心皈命，上方無極太上靈寶天尊、三十二天帝君、玉京玄都紫微上宮諸真人、神仙玉女、無極世界上鄉神仙諸靈官。各虔誠懺悔。
　　跪懺
　　臣等今故燒香，皈身皈神皈命，謹為黃籙大齋主某，仰慮亡靈某及九祖父, 母，一切死魂，生世之日，所行元惡。罪結九幽長夜之府，魂充考撻，諸痛備嬰。形體毀瘁，苦毒難任。長淪萬劫，終天無解。今依盟真玉匱、女青上宮都禁官、拔度科品，齎青紋之繒三百二十尺，三十二尺，金龍一枚，皈命上方無極太上靈寶天尊、三十二天帝君、玉京玄都紫微上宮諸真人玉女、上方無極世界上鄉神仙諸靈官。拔贖亡故某及齋主某家九祖父母，一切死魂，惡對罪根，三界司筭。女青上宮都禁官，削除罪錄，開度窮魂，身入光明。上昇天堂，衣食自然，早得更生福慶之門。某甲身得道真。和與神合同。
　　次下方
　　臣眾等，至心皈命，下方無極太上靈寶天尊、高皇九土四司五帝、十二仙君、九宮真人、神仙玉女、無極世界下鄉神仙諸靈官。各虔誠懺悔。
　　跪懺
　　臣等今故燒香，皈身皈神皈命，謹為黃籙大齋主某，仰慮亡靈某及九祖父母，一切死魂，生世之日，所犯元惡。罪結九幽長夜之府，魂充考撻，諸痛備嬰。形體毀瘁，苦毒難任。長淪萬劫，終天無解。今依盟真玉匱、女青下宮四司官、一無官字拔度科品，齎黃紋之繒三百二十尺，三十二尺，金龍一枚，皈命下方無極太上靈寶天尊、高皇九土四司五帝、十二仙君、九宮真人、神仙玉女、無極世界諸靈官。拔贖亡故某及齋主某家九祖父母，一切死魂，惡對罪根，三界司筭。女青下宮四司禁官，削除罪錄，開度窮魂，身入光明。上昇天堂，衣食自然，早得更生福慶之門。某甲身得道真。和與神合同。
　　次日宮向東北方唱禮
　　臣眾等，至心皈命，日官至真大聖日君夫人、炎光童子、日中神仙諸靈官。各虔誠懺悔。
　　跪懺
　　臣等皈身皈神皈命，謹為黃籙大齋主某，仰慮亡靈某及九祖父母，一切死魂，逮及某身，受生所行、罪給難稱。死魂殃對，流曳長夜。九幽之中，充受考撻，諸痛備嬰。長淪萬劫，終天無解。今故燒香皈命日君夫人、炎光童子、丹霞玉女、日中神仙諸靈官。乞丐原赦，所行罪負。上觸天光、生死殃對。拔度亡故某及九祖父母，囚徒死魂，開出光明。上昇天堂，衣食自然。某身得道真，上與日君，和同光自然。
　　次月宮向西南方唱禮
　　臣眾等，至心皈命，月宮至真大聖月君夫人、圓光玉女、月中神仙諸靈官。各虔誠懺悔。
　　跪懺
　　臣等皈身皈神皈命，謹為黃籙大齋主某，仰慮亡靈某及九祖父母，一切死魂，逮及某身，受生所行，罪結難稱。死魂殃對，流曳長夜。九幽之中，充受考撻，諸痛備嬰。長淪萬劫，終天無解。今故燒香皈命，月君夫人、圓光玉女、月中神仙諸靈官。乞丐原赦，所行罪負。上觸天光，生死殃對。拔度亡故某及九祖父母，囚徒死魂，開出光明。上昇天堂，衣食自然。身得道真，上與夫人，和同光自然。
　　次星宮向北方唱禮
　　臣眾等，至心皈命，諸天星宿、璇璣玉衡、周天三百六十五度星中大神、星中夫人、星中神仙諸靈官。各虔#2誠懺悔。
　　跪懺
　　臣等皈身皈神皈命，謹為黃籙大齋主某，仰慮亡靈某及九祖父母，一切死魂，逮及某身，受生所行，罪結難稱。死魂殃對，流曳長夜。九幽之中，充受考撻，諸痛備嬰。長淪萬劫，終天無解。今故燒香皈命，諸天星宿、璇璣玉衡、周天三百六十五度星中大神、星中夫人、星中神仙諸靈官。乞丐原赦，所行罪負。上觸天光，生死殃對。拔度亡故某及九祖父母，囚徒死魂，開出光明。上昇天堂，衣食自然。某身得道真，上與星宿，和同光一作明自然。
　　次東嶽向東唱禮
　　臣眾等，至心皈命，東嶽泰山青帝真君、飛仙真人、名山洞府得道神仙諸靈官。各虔誠懺悔。
　　跪懺
　　臣等皈身皈神皈命，謹為黃籙大齋主某，仰慮亡靈某及九祖父母，一切死魂，生存所行，元惡醜逆，觸犯東嶽泰山神仙諸靈官。罪結九幽，謫役東嶽。幽執泰山地獄之中，魂充考撻，諸痛備嬰。長淪萬劫，終天無解。今故燒香皈命，東嶽泰山青帝真君、飛仙真人、名山洞府得道神仙諸靈官。乞丐原赦，所作罪負，上觸東嶽元惡之罪。放赦囚徒，身出光明。上昇天堂，衣食自然，某身得道真。和與青帝合真。
　　次南嶽向南唱禮
　　臣眾等，至心皈命，南嶽衡山赤帝真君、飛仙真人、名山洞府得道神仙諸靈官。各虔誠懺悔。
　　跪懺
　　臣等皈身皈神皈命，謹為黃籙大齋主某，仰慮亡靈某及九祖父母，一切死魂，生存所行，元惡醜逆，觸犯南嶽衡山神仙諸靈官。罪結九幽，謫役南嶽。幽執衡山地獄之中，魂充考撻，諸痛備嬰。長淪萬劫，終天無解。今故燒香皈命，南嶽赤帝真君、飛仙真人、名山洞府得道神仙諸靈官。乞丐原赦，所行罪負，上觸南嶽元惡之罪。放赦囚徒，身出光明。上昇天堂，衣食自然，某身得道真。和與赤帝合真。
　　次西嶽向西唱禮
　　臣眾等，至心皈命，西嶽華山白帝真君、飛仙真人、名山洞府得道神仙諸靈官。各虔誠懺悔。
　　跪懺
　　臣等皈身皈神皈命，謹為黃籙大齋主某，仰慮亡靈某及九祖父母，一切死魂，生存所行，元惡醜逆，觸犯西嶽華山神仙諸靈官。罪結九幽，謫役西嶽。幽執華山地獄之中，魂充考撻，諸痛備嬰。長淪萬劫，終天無解。今故燒香皈命，西嶽白帝真君、飛仙真人、名山洞府得道神仙諸靈官。乞丐原赦，所作罪負，上觸西嶽元惡之罪。放赦囚徒，身出光明。上昇天堂，衣食自然，某身得道真。和與白帝合真。
　　次北嶽向北唱禮
　　臣眾等，至心皈命，北嶽常山黑帝真君、飛仙真人、名山洞府得道神仙諸靈官。各虔誠懺悔。
　　跪懺
　　臣等皈身皈神皈命，謹為黃籙大齋主某，仰慮亡靈某及九祖父母，一切死魂，生存所行，元惡醜逆，觸犯北嶽常山神仙諸靈官。罪結九幽，謫役北嶽。幽執常山地獄之中，魂充考撻，諸痛備嬰。長淪萬劫，終天無解。今故燒香皈命，北嶽黑帝真君、飛仙真人、名山洞府得道神仙諸靈官。乞丐原赦，所行罪負，上觸北嶽元惡之罪。放赦囚徒，身出光明。上昇天堂，衣食自然，某身得道真。和與黑帝合真。
　　次中嶽向西南唱禮
　　臣眾等，至心皈命，中嶽嵩山黃帝真君、飛仙真人、名山洞府得道神仙諸靈官。各虔誠懺悔。
　　跪懺
　　臣等皈身皈神皈命，謹為黃籙大齋主某，仰慮亡靈某及九祖父母，一切死魂，生存所行，元惡醜逆，觸犯中嶽嵩山神仙諸靈官。罪結九幽，謫役中嶽。幽執嵩山地獄之中，魂充考撻，諸痛備嬰。長淪萬劫，終天無解。今故燒香皈命，中嶽黃帝真君、飛仙真人、名山洞府得道神仙諸靈官。乞丐原赦，所行罪負，上觸中嶽元惡之罪。放赦囚徒，身出光明。上昇天堂，衣食自然，某身得道真。和與黃帝合真。
　　次水官向北唱禮
　　臣眾等，至心皈命，扶桑大帝暘谷神王、三河四海九江水帝、十二河源水府神仙諸靈官。各虔誠懺悔。
　　跪懺
　　臣等皈身皈神皈命，謹為黃籙大齋主某，仰慮亡靈某及九祖父母，一切死魂，生存所行，元惡醜逆，觸犯三河四海九江水帝、十二河源淮濟河伯河侯河掾、水府諸靈官。罪結九幽，謫役水官。俾塞長源，幽執寒夜。魂考苦痛，塗炭備嬰。長淪萬劫，終天無解。今故燒香皈命，扶桑大帝暘谷神王、洞源洞淵清泠大神、三河四海九江水帝、十二河源淮濟河伯河侯河掾、水府諸靈官。乞丐原赦，所行罪負，觸犯水官元惡之罪。放赦囚徒，得離寒鄉長河之責。削除罪錄，身入光明。上昇天堂，衣食自然，某身得道真。和與水官合真。
　　次經寶向北唱禮
　　臣眾等，至心皈命，無上至真三十六部尊經、真文寶符、自然天書、至極靈文、三洞侍經神仙諸靈官。各虔誠懺悔。
　　跪懺
　　臣等皈身皈神皈命，謹為黃籙大齋主某，仰慮亡靈某及九祖父母，一切死魂，前世今生，業行所犯，心念思量，積習眾惡。身口相資，隨事成罪。見色聞聲，多生染惑。履苦遇樂，每起迷障。犯三元品目百八十條、萬二千威儀、千二百戒行，乃至科儀所不載，律令所不容。歷劫相尋，久遠增積。前者未悔，後犯重加。或知而故為，或謬誤不覺，或非意所作，或逼迫從他。罪報惡緣，更相拘礙。出生入死，憂難遐長。神爽沉倫，終天無解。今故燒香皈命，太上無極至真三十六部尊經、寶符玉章、玉童玉女。乞丐原赦，生死所犯。功德拔度，九祖罪魂，得離三塗五苦之中，刀山劍樹，長河寒庭。身出幽夜，得入光明。上昇天堂，衣食自然，某身得道真。和與經合同。
　　　右二十方懺文，自東方至水官，十九方並出黃籙簡文經經中。謝三寶神經懺文，即大謝懺文是也。經科無大謝，故陸天師三元齋，懺二十方畢，即便復爐。其以懺謝經寶之文，為大謝。蓋自陸天師因太極敷齋誠威儀經，撰靈寶道士自修盟真齋立成儀始，自後相沿用之。所不可廢經寶懺文。今以張清都儀修入，自今放燒香皈命以後，又是黃籙簡文經本文。留冲靖所傳、李景祈科止用靈寶自然齋十方大仰謝文，出真文要解經。今刪去，易以黃籙簡文經二十方懺文。據本科，每禮一方，叩頭搏頰，各如其方之數。謂如東方九十、上方三百二十、日宮三十、月宮七十、水宮百二十之頻。今建大齋，儀軌不一，精力有限，未易行也。盟真玉匱、女青上宮、拔度科品、蓋謂長夜九幽之府中，有玉匱祕藏、盟真拔度之科品耳。翟公巽撰黃籙醮儀乃云，標名垂訓、首曰玉匱盟真，謂其盟誓上真，乃當修設。緘縢玉匱，斯謂祕嚴，是不曾見。靈寶玉匱盟真科經、失其旨矣。
　　建齋升壇，或值風雨，及緊急變異，大暑極寒，迅雷暴雨，烈風晦暝，及非常之事。三上香畢，眾官於本位端立，用此十方、五嶽、三光都懺文。水官經寶，元科，非有他故，切不可用此。務從簡略，冒犯科禁。
　　十方依本儀，隨方禮訖，却總懺謝，尤為妙善
　　臣眾等，至心皈命，十方無極太上靈寶天尊、十極天君、十鄉神仙諸靈官。各虔誠懺悔。
　　跪懺
　　臣等今故燒香，皈身皈神皈命，謹為黃籙大齋主某，仰慮亡靈某及九祖父母，一切死魂，生世之日，所行元惡。罪結九幽長夜之府，魂充考撻，諸痛備嬰。形體毀瘁，苦痛難任。長淪萬劫，終天無解。今依盟真玉匱、女青上宮，拔度科品，齎十方紋繒一百三十六尺，金龍十枚，皈命十方無極太上靈寶天尊、十極天君、十鄉神仙諸靈官。拔贖亡故某及齋主某家九祖父母，一切死魂，惡對罪根，三界司筭。女青上宮，削除罪錄，開度窮魂，身入光明。上昇天堂，衣食自然，早得更生福慶之門。某身得道真。和與神合同。
　　三光
　　臣眾等，至心皈命，日月星宮至真大聖、三光神仙諸靈官。各虔誠懺悔。
　　跪懺
　　臣等皈身皈神皈命，謹為黃籙大齋主某，仰慮亡靈某及九祖父母，一切死魂，逮及某身，受生所行，罪結難稱。死魂殃對，流曳長夜。九幽之中，魂充考撻，諸痛備嬰。長淪萬劫，終天無解。今故燒香皈命，日月星宮至真大聖、三光神仙諸靈官。乞丐原赦，所行罪負，上觸天光，生死殃對。拔度亡故某及齋主某九祖父母，囚徒死魂，開出光明。上昇天堂，衣食自然，某身得道真。和與神合同。
　　五嶽
　　臣眾等，至心皈命，五嶽五帝真君、飛仙真人、名山洞府得道神仙諸靈官。各虔誠懺悔。
　　跪懺
　　臣等皈身皈神皈命，謹為黃籙大齋主某，仰慮亡靈某及九祖父母，一切死魂，生存所行，元惡醜逆，觸犯五嶽神仙諸靈官。罪結九幽，謫役五嶽地獄之中，魂充考撻，諸痛備嬰。長淪萬劫，終天無解。今故燒香皈命，五嶽五帝真君、飛仙真人、名山洞府得道神仙諸靈官。乞丐原赦，所行罪負，上觸五嶽元惡之罪。放赦囚徒，身出光明。上昇天堂，衣食自然，某身得道真。和與神合同。
　　水官依元科
　　經寶依元科
　　次都講唱，各思九色圓象，咽液命魔出《玉經隱注》。
　　次都講唱密咒出五符人鳥經
　　先叩齒三通，咽液三過，心存日月在己面上，從鼻孔入洞房金華宮。一兩眉間卻入辟方一寸；曰明堂宮。二寸曰洞房宮，三寸曰丹田宮。明堂之北，洞房之南，向上辟方一寸，曰金華宮光明出項後，煥然作九色圓象，薄入玉枕，徹照十方，隨我遠經而行矣。日從鼻左孔入，月從鼻右孔入，又叩齒三通，咽液三過，密咒曰杜廣成先生曰，此密咒不得令耳聞。達之有咎責，謹之謹之。
　　黃中策炁斬邪宗，密制強精斷邪翁。太上有命太上房，急召北帝詣玉宮。受承威令宣魔王，五氣蓊鬱與命衝。祕藏玉文方就隆，三天運明，六天運終。賢者哉。
　　次都講唱，步虛旋遶
　　次吟太上玉京山步虛之章十首終篇，各唱善一禮。出靈寶步虛經
　　稽首禮太上，燒香皈虛無。流明隨我迴，法輪亦三周。玄願四大興，靈慶及王侯。七祖生天堂，煌煌耀景敷。嘯歌觀太漠，天樂適我娛。齊馨無上德，下仙下與儔。妙想朗玄覺，詵詵巡虛遊。
　　旋行躡雲綱，乘虛步玄紀。吟咏帝一尊，百關自調理。俯命八海童，仰携高仙子。諸天散香花，蕭然靈風起。宿願定命根，故致標高擬。歡樂太上前，萬劫猷未始。
　　嵯峨玄都山，十方宗皇一。岧岧天寶臺，光明爓流日。煒燁玉林華，蒨燦耀朱實。常念餐元精，鍊液固形質。金光散紫微，窈窕大乘逸。
　　俯仰存太上，華景秀丹田。左顧提鬱儀，右盻携結璘。六度冠梵行，道德隨日新。宿命積福應，聞經若至親。天挺超世才，樂誦希微篇。冲虛太和氣，吐納流霞津。
　　胎息靜百關，寥寥究三便。泥丸洞明景，遂成金華仙。魔王敬受事，故能朝諸天。皆從齋戒起，累功結宿緣。飛行浚太虛，提携高上人。
　　控轡適十方，旋憩玄景阿。仰觀劫仞臺，俯盻紫雲羅。逍遙太上京，相與坐蓮花。積學為真人，恬然榮衛和。永享無期壽，萬椿奚足多。
　　大道思玄寂，昇仙友無英。公子度靈符，太一捧洞章。舍利耀金姿，龍駕欻來迎。天尊眄雲輿，飄飄乘虛翔。香花若飛雲，紛靄茂玄梁。頭腦禮金闕，携手遨玉京。騫樹圓景園，煥爛七寶林。天獸三百名，獅子巨萬尋。飛龍躑躅鳴，神鳳應節吟。靈風扇奇花，清香散人襟。自無高仙才，焉能耽此心。
　　嚴我九龍駕，乘虛以逍遙。八天如指掌，六合何足遼。眾仙誦洞玄，太上唱清謠。香花隨風散，玉音成紫霄。五苦一時迸，八難順經寥。妙哉靈寶囿，興此大法橋。
　　天真帝一宮，藹藹冠曜靈。流煥法輪綱，旋空入無形。虛皇撫雲璈，眾真誦洞經。高仙凜乎讚，彌劫保利貞。
　　至真無所待，時或轡飛龍。長齋會玄都，鳴玉扣瓊鍾。十華諸仙集，紫煙結成宮。寶蓋羅太上，真人把芙蓉。散花陳我願，握節徵魔王。法鼓會群仙，靈唱靡不同。無可無不可，思與希微通。
　　次都講唱
　　臣眾等，至心皈命，太上三尊十方眾聖。禮經如法。
　　次吟三啟頌三首終篇，各唱善一拜，見宿啟建壇儀。
　　次都講唱三禮
　　至心稽首禮，太上無極大道一拜
　　至心稽首禮，至真無上三十六部尊經、真文寶符一拜
　　至心稽首禮，太上三尊、十方眾聖、玄中大法師一拜
　　次都講唱，重稱法位
　　次高功大謝並長跪
　　具法位，臣等謹重上啟太上無極大道元始天尊、太上大道君、太上老君、無上玄老十方無極大道道德眾聖天尊、至真大帝天帝、三十六部尊經、玄中大法師天師君、上相上宰、四司五帝、三界官屬一切真靈。臣等忝以凡微，獲叅上法。功無□□，過積丘山。誠宜束骸，甘俟冥罰。徒以受道之日，結誓三官。敷讚玄風，拯護幽顯。普令一切，咸入法門。今齋主某仰慮亡靈某及九祖父母，一切窮魂，夙世今生，積成罪垢。業緣報對，神爽沉淪。非假齋功，無由懺拔。齎持法信，證質丹誠。乞度先亡，得免憂苦。使長夜之魂，睹太陽之光。孤爽還胎，朽骸更肉。普天率土，皆沐道恩。臣等職任所司，敢不謄奏。是用謹依下元黃籙簡文靈仙科品，奉為某修建無上黃籙大齋，三日三夜，九時行道。轉經禮懺，燒香然燈。普為存亡，拔贖罪苦。一心皈命，太上大道、至真眾尊，特乞回大慈之澤，下罔極之恩。赦除亡靈某及齋主家，億曾萬祖，長夜死魂。迨今己身，家門大小，天下人民，一切眾生，生死所行，重惡罪過。或賊害君父，不孝二親。背師欺友，廢真就偽。或反上逆下，殺害無辜。罣誤生靈，攻伐家國。或傷戕物命，陷害忠良，奪人所崇，離人骨肉。或姦邪淫泆，門族交通，嫉賢妬能，不欲勝己。或評論道德，焚竊經書，穢觸三光，輕慢四大。或為上無道，為下不忠，輕侮孤窮，酷虐百姓。或怨怒天地，訾毀正真。罵詈鬼神，呵忿風雨。或不崇有道，不敬老人，助人為非，笑人作善。或心非口是，形影自欺。日累月深，罪障因積。如齋主家，別有隱惡欲懺，師為撰文，於此添入從劫至劫，捨身受身。五欲十纏，六情三業，違天背地，負誓愆盟。宿對苦根，累世結固。相牽流曳，墮落惡源。訟逮存亡，轉輪不絕。魂充考責，身謝風刀。抱閉幽關，備受諸苦。乞今燒香行道，懺謝玄真。如上罪條，隨事散釋。仰賴天尊上聖，十極天君，領納弟子某金龍紋繒拔度之信，即敕飛天神王，齎九龍符命，告下九幽酆都岱宗、河源泉曲、三官九署、百二十曹、陰陽水火、考官掾吏，明承符命，解釋幽魂。開赦亡靈某及齋主家祖玄靈識，出離長夜，睹見光明。落滅惡根，削除罪簿。斷地簡對，絕水盟言，遷品朱陵，練神丹霍。應度者度，應生者生。若在福處，增本功德。暨于四生五道、六趣三塗，普離凡塵，咸獲昇化。陽官拘擊，罪謫囚徒，仗此齋功；悉蒙清脫。齊契正真之果，俱登快樂之鄉。上願三景著明，二儀交泰。帝圖鞏固，禾稼滋豐。水火旱蝗，兵戈賊疫，無侵境域，各保安寧。齋主某眷屬親緣，常承玄祐。千災殄息，萬善資薰。所啟所祈，克蒙御達。所首所謝，皆獲感通。上明天尊大慈之澤，下副臣等懺謝之誠。謹啟。
　　陸天師盟真齋儀大謝懺文，即經中謝經寶之文，蓋祖太極敷齋威儀經耳。張清都黃籙儀，大謝乃自出機軸為之，而詞意頗繁復。故李景祈所傳，乃是採取陸天師盟真儀大謝，為黃籙齋大謝文。其間引用張清都儀，不過數語。蓋陸天師而未嘗撰黃籙齋儀也，經科懺罪，質而不華，語頗難讀，今人因以為古樸。慶元乙卯，留沖靖來括蒼主王夕郎家齋事，每讀至大謝處，諸孤以為給事，生前無甚罪過，道錄不須如此懺，是未知太上立齋謝之法，攝法界一切眾生罪緣因起，令有悔心。悔心苟形，善心自著。天堂地獄，由是分從。有入無歸之於道。普天普地，俱攝入一懺願法中，故曰大齋。夫豈止為亡者乞恩悔罪而已哉。然使建齋之主，因有不滿意處，則亦非太上隨機設教之義。杜廣成黃籙齋，為同學行道儀，曾引括謝經寶之文為大謝矣。今略加潤色，令便順易讀。然懺罪處，悉反覆用經語，庶使齋法，流傳永劫也。
　　次都講願念
　　次復爐
　　香官使者，左右龍虎君，侍香諸靈官。當今修齋之所，生自然金液丹碧芝英，百靈眾真交會，在此香火爐前。令齋主某存亡受福，家國蒙恩。十方仙童玉女，侍衛香煙，傳臣向來所啟，逕御太上無極大道至真玉皇上帝御前
　　次吟學仙頌，出壇張萬福天師科用奉戒頌
　　次出戶咒
　　次空洞讚，引至玄師前列班，高功小啟謝過三禮
　　次回向讚
　　次監齋糾過隨有無言之。無則云，壇眾奉法圓成，幸免疏缺。有則啟白，法師授簡。失者詣師再拜，長跪受簡，退於經前施拜，依數止之。
　　次讚引法師歸堂
　　無上黃籙大齋立成儀卷之十七竟
　　#1『真』 疑衍。
　　#2『虔』 原作『處』，誤，今改。
　　無上黃籙大齋立成儀卷之十八
　　上清三洞法師李景祈立定三洞法師坤靖先生留用光傳授太上執法仙士蔣叔輿重修
　　科儀門
　　古法散壇官功儀
　　修齋日數既畢，或用其夜子時，或用明日清旦，眾官相率詣元師前立班。
　　次舉唱道讚
　　次華夏贊，引法師叅募昇壇，念入戶咒
　　次從地戶，昇天門，上十方香
　　次上御案香咒
　　次都講唱，各禮師存念如法
　　次宣五方衛靈咒
　　次都講唱，鳴法#1鼓二十四通
　　次三捻香咒
　　次發爐
　　無上三天玄元始三炁太上老君，召出臣等身中三五功曹、左右官使者、左右捧香驛龍騎吏、侍香金童、傳言散花玉女、五帝直符直日香官，各三十六人出。出者嚴裝，關啟某處土地里域真官正神。臣今正爾燒香，奉為具官某修建無上黃籙大齋，三日三夜。九時行道，事竟言功。願得太上十方正真生氣，降流臣等身中，令臣所啟，速達逕御太上無極大道至真玉皇上帝御前。各三禮。
　　次法師與弟子，上十方香
　　次都講唱，各稱法位
　　具位，奉行黃籙大齋言功法事。臣某等，今故燒香，願以是功德，上為天子王侯、土地官長、經籍度師、山林巖栖學真道士、同學之人，弟子某所薦亡靈，九祖父母，存亡兩代，眷屬親緣，內外姻族，天下人民，飛行蠢動，一切眾生。今故捻香，皈身皈神皈命，太上十方靈寶自然至真無上大道。特乞赦除，前世今世，生死所行，宿對重過。得免離三惡之道、十苦八難九厄之中。身得道真，飛行虛空。白日升天，侍衛道君。逍遙無上金闕、七寶自然宮殿，永與道合。所啟玄感，應聲上御，至真無極道前。
　　次都講唱，禮十方
　　至心皈命東方無極太上靈寶天尊一拜，餘九方同。
　　次都講唱，各皈命懺悔法師長跪懺
　　臣眾等，至心皈身，無極大道天尊。懺悔齋主某臣眾等，及一切眾生，前世今世，身形所犯。四肢舉措，動違戒律。不依經典，身業大罪。無量無邊，並乞蕩除。皆願齋主某臣眾等及一切眾生，身入至仙，與道合真。稽首禮謝，無上十方正真三寶。一拜
　　臣眾等，至心皈神，無極大道天尊。懺悔齋主某臣眾等，及一切眾生，前世今世，心業所犯。志念不專，情浮意遑。馳騁不息，心業大罪。無量無邊，並乞蕩除。皆願齋主某臣眾等及一切眾生，神合真寂，洞入自然。稽首禮謝，無上十方正真三寶。一拜
　　臣眾等，至心皈命，無極大道天尊。懺悔齋主某臣眾等，及一切眾生，前世今世，口業所犯。善惡反論，綺言飾非。華詞惑眾，口業大罪。無量無邊，並乞蕩除。皆願齋主某臣眾等及一切眾生，性命合道，玄會無為。稽首禮謝，無上十方正真三寶。一拜
　　次都講唱
　　臣眾等，至心皈命，太上三尊、十方眾聖。禮經如法。
　　次吟三啟頌三首
　　次都講唱，三禮
　　次旋行，收五方真文，隨方讀文畢，令弟子執真文於香上熏之，叩齒十二通，咒之玉訣云，凡所祈禳，不先叩齒而咒者，為外魔所干，關啟無感矣
　　無上至真，大聖高尊。布化運氣，三十二天。八會九光，自然成文。安鎮天地，保制劫年。元始符命，普告三元。下敕九地，上關諸天。中告海嶽，名山大川。今日上告，萬神咸聞。弟子某乙，修齋行道。拔度幽魂，三官九署。削滅罪根，永度三塗。五苦之源，世世受福。記名丹篇，神生天堂。鍊化自然，生死開度。億劫長存，九天告命，風火驛傳。眾和三聲，出《靈寶內音玉訣》。
　　咒畢，置香案上拜表後，隨表焚之。散灰青煙之中
　　次都講，鳴法鼓二十四通高功叩齒，瞑目，咽液，存九炁光華之法
　　次都講，重稱法位李景祈三禮後大謝，方拜表。並宗張清都儀，非古法也
　　具法位，奉行黃籙大齋言功拜表法事。臣某等，謹重誠上啟太上無極大道元始天尊、太上大道君、太上老君、無上玄老十方靈寶天尊、已得道大聖眾、至真諸君丈人、三十六部尊經、玄中大法師天師君、上相上宰、四司五帝、三界官屬一切真靈。臣等無極之劫，因緣至今。遭遇大法，真經下世。繆荷非分，奉受寶文。未能超絕世表，匿景幽林。長齋苦思，以求高蹈，而浮沈世路，混同魔俗。身口犯違，愆過積沓。常恐考至，負媿幽明。夙夜戰兢，形魂罔措。誠知罪穢非念真之人。然受法之日，約當罄竭愚欵，表效丹誠。廣宣慈風，讚揚妙化。普令一切，咸入法門。凡有皈投，輒當謄奏。今奉詞旨，敢不上聞。
　　宣詞
　　按如詞言，在可矜憫。臣等輒相携率，依黃籙簡文、威儀舊典，於某處靈壇之上，設玄科之式，法天象地。以某所齎金龍繒綵，安鎮十方。本命之信，證質丹誠。沐浴五體，洗心靜念。以今月某日某時為始，奉修黃籙拔度大齋，塗炭稽顙，燒香轉經，然燈續明，昭一耀諸天。三日三夜，九時行道。拔度亡靈某及弟子某家九祖父母，億劫種親。幽魂苦爽，宿對罪根。訖某日亥時，功成事畢。澤被存亡，恩霑家國。酬功行賞，遍及靈司。臣等身中，所佩內外真官、君將吏兵，及所請靈寶官屬、監齋衛真、天仙地仙飛仙、真人神人、日月星宿、九宮五帝、三河四海、五嶽四瀆、兵馬騎乘、諸天監齋直事、侍香金童、散花玉女、五帝直符直日香官、傳言奏事飛龍騎吏，一切官屬，法籙治職、官君將吏、四方監察、土地真官、三界神祇，往來傳奏，監臨衛護，宣通召命，營衛齋事，並有功勞。謹為拜黃繒朱表一通，上詣太上三天曹，解壇遷職，復諸天位，重明功德。表在臣玉案之上，請省表文。
　　次宣表取表於香上，熏之，即讀法位起，再拜訖，復長跪。和聲正氣，讀至弟子名，皆令再拜。至臣誠惶誠恐處起再拜。又至年月日某處拜上，又再拜
　　展表玉案上，以書刀鎮聖號之左，朱筆鎮右畢。高功三捻香，叩齒三通，長跪，遣表敕曰
　　謹遣臣等身中，五體真官，官一小吏，十二書佐，重敕功曹使者、飛龍騎吏，嚴裝顯服，冠帶垂纓，磨硯點筆，簪劍理籙。為臣及時操黃素朱表一通，上詣三天曹，隨時進對。若有謬誤，文字脫漏，言詞倒錯，不相次比者，傳言書佐習事小吏，操龍頭書刀、長毫利筆，隨誤正定。無令上官典者，有所遣卻。閉口炁升，逕上三天無極大道太上御前，謹勿稽停。左君歷關，右吏次啟，諸官君歷第以次分別。當令所請者下，所召者到，所濟者度，所宣者通，所遷者達，所願者應，所求者得。若有下官故炁，邀截臣表文，不使上達者，收赴所在近獄，依律治罪，以明天憲。臣退伏案前，伏待報應。
　　次收表入函，華夏引表下壇
　　次法師向天門伏地存神，呈進如儀
　　次焚表於天門，法師起，舉焚詞頌
　　次都講唱，長跪內官如法
　　法師三上香，叩齒十二通，納官
　　臣奏表事竟，建齋之始，所出身中功曹使者、一切真官、仙君吏兵，並還臣等身中。從眾妙門而入，在左還左，在右還右，直使功曹，主領檢押，還復本位，無令差互。須召又到，一如故事。叩齒三通，咽液三過，存三五上章官吏各復身中，再拜。
　　次都講唱，長跪還戒如法法師面西，眾官面東
　　臣等學法未備，俯仰之格，進止犯科，不合儀式。恐為四司所紏，五帝所執。千愆萬過，乞從赦賞。哀原未悟，不見罪罰。臣等建齋之始，奉請智慧上品十戒，法事既竟，謁還天宮。謹上啟聞，伏祈昭宥。臣等誠惶誠恐，稽首頓首，再拜。
　　次還戒頌三禮，出《三洞科儀》
　　天尊大慈悲，說戒度眾生。威德被幽顯，果報感神靈。諸天來稽首，魔王自來形。過去超八難，見在保千齡。齋福行當息，相共送虔誠。流梵逸雲唱，飛香雜煙馨。瓊鳳乘丹輦，金龍駕綠軿。生死皆快樂，家國悉安寧。
　　次宣山簡叩齒九通，長跪和雅讀文
　　宣山簡畢，眾官再拜。令弟子執簡携香煙上。高功面東，叩齒九通，咒曰眾官同聲咒曰：
　　玄上開明，元始監真。上帝五老，赤書丹文。天地本始，總領三元。攝炁召會，催促舉仙。高上符命，普告十天。日月星宿，五嶽靈仙。天上地下，溟泠大神。監生主錄，南上三門。關領玉簡，勒名丹編。削落罪書，上補帝臣。某乙皈憑至道，修齋立功。拔贖九祖，一切苦魂。行道事竟，謹依靈山。請投玉簡，乞削罪名。皆蒙解脫，無有冤親。去離三惡，魂升九天。生死開度，萬劫常存。今日上告，萬神咸聞。請以龍簡，關盟真官。乞如所告，金龍驛傳。
　　次宣水簡如山簡之儀
　　宣水簡畢，高功面東咒曰：
　　玄始五老，上帝高尊。十方至真，太華靈仙。赤文告命，無幽不聞。上御九天，請下玉文。日月五星，北斗七元。中告五嶽，四方靈山。下告河海，十二泉源。九府水帝，溟泠大神。今日上告，萬願開陳。修齋行道，普為存亡。請贖七祖，宿對罪根。謹投玉簡，乞得上聞。記名水府，過去升天。生死開度，萬神咸聞。請以龍簡，告盟水帝。賜如所陳，金龍驛傳。
　　次宣土簡如山簡之儀
　　宣土簡畢，高功面東咒曰：
　　天地開張，九炁分靈。三元同符，十方朗清。五老上帝，開真領生。丹書赤文，元始上精。普告天下，九土皇靈。今日上告，萬仙定生。修齋行道，普為存亡。我願我仙，請投玉名。土府太皇，勒除罪形。奏簡上宮，列簿華青。早得飛騰，天地同靈。九祖種親，腐骸更榮。魂升南宮，受化仙庭。今日告命，萬神咸聽。請以金鈕，表明至情。請如所告，金龍驛呈。
　　右三簡咒出《靈寶赤書玉訣》
　　次吟投龍簡頌
　　次都講唱，眾官納職各於三寶前，禮三拜，長跪授簡，高功又三拜，退畢
　　次復爐
　　香官使者，左右龍虎君，侍香諸靈官，當令解散黃籙齋壇之所，自然生金液丹碧芝英。百靈眾真，交會在此，香火爐前。令弟子存亡受福，家國霑恩，十方仙童玉女，侍衛香煙，傳臣向來所啟，逕御太上無極大道至真玉皇上帝御前。各三禮。
　　次法師上香，面東立，辭三寶此杜廣成儀
　　時留已過，日影漸虧。香遍虛無，鴻鍾息響。道還金闕，經入玉函。稽首皈依。和無上道寶。一拜
　　香隨風散，聲入泰清。名掛金牌，題書玉簡。仙童上記，玉女進文。稽首皈依。和無上經寶。一拜
　　道場圓滿，法席周圓。一切眾生，登無為岸。稽首皈依。和無上師寶。一拜
　　願諸眾生，諸惡莫作，眾善奉行。常生中土，不墮邊方。六道蒙恩，酆都罷對。遍禮十方。和得道真仙，一切聖眾。一拜
　　次旋行，詠三塗五苦頌，下榜出《消魔寶真安志智慧本願大戒經》
　　次吟解壇頌
　　次吟學仙頌，旋行出壇出《太極敷齋戒威儀經》
　　次出戶咒
　　次詣五帝、三師、監齋、三官、天師幕、玄師幕謝辭
　　次華夏引，高功歸室
　　次眾官禮法師，三拜長跪，謝曰：
　　某等叨佩下風，預瞻法事。雖遵科戒，多有違愆，願垂恕亮。三拜
　　弟子率男女大小，詣師，九禮三伏，謝曰
　　某等千生慶會，蒙師開度。齋功成就，生死荷恩。不勝忝切，自初迄終。觸物短闕，願垂開宥。又三拜，受福。
　　無上黃籙大齋立成儀卷之十八竟
　　#1『嗚法』原作『法嗚』，誤，今改。
　　無上黃籙大齋立成儀卷之十九
　　廣成先生杜光庭集
　　科儀門
　　禁壇儀
　　請師下降畢。華夏讚引一周，至地戶。法師正主，存如本儀。別選正一法師一人，玄冠絳褐，行禁壇法事。如高功自行，亦可。
　　泰玄都正一平炁係天師某治祭酒赤天三五步罡元命真人臣某上言。臣聞，運陰陽者，莫過乎百靈；濟存亡家國者，豈逾於大道。故碧落有災祥之變，令人測之；黃籙有拯拔之科，令人修之。臣雖至愚，切慕玄化。濫佩大法，叨稱治官。所歷壇場，敢忘報效。以今某年太歲某甲某月某日，奉為某官某處宮觀，為某事崇修無上黃籙大齋，若干日夜，行道轉經，依科關奏。臣等澡形鍊氣，棲心靜神。剋期奉行，敢不上啟。伏惟太上布惟新之令，開覆育之恩。敕下真官，分司降監。使煙雲暫息於三界，風雨無施於四溟。懺謝必聞，啟傳無間。臣不勝仰望之至，精思念真，伏待報應。
　　畢，暝目，思青龍、朱雀、白虎、玄武、次頭戴斗、五星、日月，煥然四方，垂手握固，咒曰
　　東方青龍，角亢之精。吐靈鬱氣，喊雷發聲。飛翔八極，周遊四溟。來侍吾左。
　　西方白虎，上應觜參。英英素質，肅肅清音。威攝眾獸，嘯動山林。來立吾右。
　　南方朱雀，眾禽之長。丹穴化生，碧霄流響。奇綵五色，神儀六像。來導吾前。
　　北方玄武，太陰化生。虛危表質，龜蛇合形。盤遊九地，統攝萬靈。來從吾後。
　　吾召四靈，四靈既集。即當遊帶，日挾月巡行。九州、十六神將為吾使；天官、地官、水官同其休。
　　次丁罡三步，進前，右手取劍，執而咒之曰
　　五行所運，火木水土金。我佩剛劍，禁敕鬼神。二十八宿，隨吾指陳。北斗七星，挾輔靈真。周遊萬方，百福同臻。
　　次取水椀，左手執之，咒曰
　　江河淮海非常水，五龍吐出清天地。大帝服之三萬年，今日吾將凈妖炁。
　　次劍水相向，咒曰
　　東方青龍，銜符降真炁，入吾水中。南方赤龍，銜符降真炁，入吾水中。西方白龍，銜符降真炁，入吾水中。北方黑龍，銜符降真炁，入吾水中。中央黃籠，銜符降真炁，入吾水中。吾水，非常之水，五龍五星真炁之水；吾劍，非常之劍，九鍊堅剛，七星挾旁。踏躡北斗，跨踞魁罡。太一生水，周流萬方。清無過水，濁無過穢。以清蕩濁，以水治穢。急急如律令。
　　重敕東方青帝木官解穢君吏九人，南方赤帝火官解穢君吏三人，西方白帝金官解穢君吏七人，北方黑帝水官解穢君吏五人，中央黃帝土官解穢君吏一十二人。上請天上解穢吏，地下解穢吏，今歲直符解穢吏，今月直符解穢吏，今日直符解穢吏，今時直符解穢吏，解穢將軍吏兵、真人童子，一合真官降下。屆此齋壇之所，解除天穢、地穢、人穢、鬼穢、牛馬六畜禽蟲之穢。破穢鳳凰，從前至後，自東及西，以次解穢，立遣清凈。即使天穢還天，地穢還地，人穢還人，鬼穢還鬼，一切邪穢速去萬里，不得留止。急急如律令。
　　次西行，至乾上，咒曰此名禹步咒
　　乾尊耀靈，坤順內榮。二儀交泰，六合利貞。配哭享地，永寧肅清。應感玄黃，上衣下裳。震離坎兌，翼贊扶將。乾坤艮巽，虎步龍驤。天門地戶，人鬼璣衡。衛我者誰，昱天昱蒼。今日禹步，上應天罡。鬼神賓伏，下辟不祥。所啟所陳，應時靈光。
　　次禹步，三步九跡，自西北至東北，面南咒曰
　　上請東方青帝、青童君、從官兵士九千萬人。乘歲星真炁，浮空而來，降臨壇所。臣從東北角，結界至東南角。行神布炁，搜索邪精。祛除鬼賊，有罪無赦。
　　次三步九跡，自東北至東南，面西咒曰
　　上請南方赤帝、赤童君、從官兵士三千萬人。乘熒惑星真炁，浮空而來，降臨壇所。臣從東南角，結界至西南角。行神布炁，搜索邪精。焚燒鬼賊，有罪無赦。
　　次三步九跡，自東南至西南，面北咒曰
　　上請西方白帝、白童君、從官兵士七千萬人。乘太白星真炁，浮空而來，降臨壇所。臣從西南角，結界至西北角。行神布炁，搜索邪精。誅斬鬼賊，有罪無赦。
　　次三步九跡，自西南至西北、面東咒曰
　　上請北方黑帝、黑童君、從官兵士五千萬人。乘辰星真炁，浮空而來，降臨壇所。臣從西北角，結界至于中央。行神布炁，搜索邪精。漂蕩鬼賊，有罪無赦。
　　次三步九跡，從東南，面壇心咒曰．
　　上請中央黃帝、黃童君、領黃衣兵士十二萬人。乘鎮星真炁，浮空而來，降臨壇所。臣從上方結界，至于壇中。行神布炁，搜索邪精。埋藏鬼賊，有罪不赦。
　　次順行，至東北，面北咒曰
　　臣今奉為某官某乙修建黃籙大齋，依科行道。上請天仙兵馬九億萬騎，地仙兵馬九億萬騎，飛仙兵馬九億萬騎，真人兵馬九億萬騎，神人兵馬九億萬騎，日月星宿兵馬各九億萬騎，九宮五帝兵馬各九億萬騎，三河四海兵馬各九億萬騎，五嶽四瀆兵馬各九億萬騎。並各嚴裝絡繹，風震雷舉，雨沸雲騰。一合來下，降臨壇所。繞壇三匝，蓋壇三重。上張天羅，下布地網。九土齊功，兵馬列陣於壇場內外，四面八方。所有土木精邪、伏尸故炁，一切凶穢，於道不順者，收付魁罡之下。入地萬丈，無動無作。急急如太上老君律令。
　　畢於地戶上，書鬼字，卓劍於鬼心中，噗水、垂手、握固，向鬼門咒曰
　　九天有命，普告萬靈，促召天真，俱會帝庭。太一下降，雙星翊精。監察禦邪，理炁攝生。若有不祥，干試神明。請帝之道，敕整神兵。七神秉鉞，天鋒右征。揮劍前驅，煥擲火鈴。檄命甲騶，虎卒天丁。風火齊戰，伐邪狡精。上威六天，下攝魔靈。既威既攝，萬凶滅形。神戈電掃，姦妖無生。仙皇建節，有命敢停。拒節違命，是誅汝形。各警各慎，保玆黃寧。九天告命，萬神敬聽。
　　次華夏贊，引法師，自地戶旋行，升壇
　　禮燈儀先學仙頌贊，引法師出堂。次吟明燈頌，引法師旋繞明燈，一於地戶上，立班禮祝
　　太極太虛真人曰：陰陽立象，天地分形。晝夜既殊，晦明有異。所以清浮表質，諸天為倦聖之都；濁厚流形，諸地為鬼神之府。九天之上，陰炁俱消。九地之下，陽光永隔。是則幽冥之界，無復光明。當畫景之時，猶如重霧。及昏暝之後，更甚陰霾。長夜罪魂，無由開朗。眾生或無善業，夙有罪根。歿世以來，沉淪地獄。受諸惡報，幽閉酆都。不睹三光，動經億劫。我天尊大慈悲憫，弘濟多門。垂然燈之文，以續明照夜。靈光所及，罪惱皆除。更乘懺拔之緣，便遂往生之願。若有善男子、善女人，發無上道心，依按科格，來詣齋所。齎備香油，為國主帝王、君臣父子，三塗九夜，若幽若明。依法然燈，照燭內外。上映諸天之上、福堂之中；下照九地之下、地獄之內。使苦魂超度，幽爽開光。九祖生天，三塗罷暗。福霑一切，功德無窮。當知此人積劫善緣，必得成道。今有某乙修建黃籙大齋，依按簡文，然燈供養。當願帝王享福，二景著明。七祖生天，三塗朗晏。見世神明敬祐，真聖護持，福祚巍巍，永登仙界。弟子再拜
　　上元金籙簡文真仙品曰：然燈威儀，於道戶上，然二燈，以照齋主住宅，為弟子消災度厄，安鎮宅神。弟子於燈下，禮三禮法師咒曰：
　　正一陽光，炎上朱煙。開光童子，一十二人。洞照一宅，及得我身。百邪摧落，卻鬼萬千。光明朗徹，通真達#1靈。升入無形，與道自然。
　　上元金籙簡文真仙品曰：然燈威儀，於本命上，然三燈，以照三魂，為弟子制邪度厄，拘守三魂。弟子於燈下三禮咒曰：
　　陽光洞明，三魂自生。總錄萬神，長附我形。日月齊景，永保無傾。
　　上元金籙簡文真仙品曰：然燈威儀，於行年上，然七燈，以照七魄，為弟子安神卻禍，制魄除邪。弟子於燈下三禮咒曰：
　　明燈攝光，遊精不飛。七魄安守，萬神總歸。日中齊景，長處光輝。
　　上元金籙簡文真仙品曰：然燈威儀，於太歲上，然一燈，以照太歲之神，為弟子除一年災害，福慶來臻。弟子於燈下三禮咒曰：
　　太陽流暉，光焰四方。洞照我身，七緯九重。內朗外明，洞達太空。
　　上元金籙簡文真仙品曰：然燈威儀，於大墓上，然三燈，以照齋主代世塚墓，為弟子拔度先世亡魂，託生凈域，斷絕注訟，解復連之災。弟子於燈下向大墓三禮。宮羽辰商丑角未徵戌咒曰：
　　太陽冥冥，萬劫無期。陽光洞煥，下照朽骸。魂受光明，景更反胎。得生王門，歡樂怡怡。
　　上元金籙簡文真仙品曰：然燈威儀，於小墓上，然五燈，以照齋主近代塚墓，拔度神爽，得生天堂，利祐見在，福祚興昌。弟子於燈下向墓三禮。宮羽戌商未角丑徵辰咒曰：
　　長夜幽冥，萬劫無開。景潛太陰，七魄蕩飛。朱靈童子，太陽洞輝。照明魄戶，神爽同歸。
　　上元金籙簡文真仙品曰：然燈威儀，於中庭，然七燈，以照七祖父母，幽魂苦爽，得生天堂。弟子於燈下向地戶三禮咒曰：
　　天地回轉，代謝相推。九幽無光，七祖不開。太陽開度，死魂應歸。明燈續夜，朽骸生輝。
　　上元金籙簡文真仙品曰：然燈威儀，於中庭，然九幽之燈，以照九幽長夜之府，拔度九幽之中，弟子先亡魂爽，睹見光明。弟子於燈下，向戌巳西南方，三禮咒曰：
　　九幽冥冥，萬劫無光。長夜閉魂，元始未通。華燈續明，下照土皇。開度七玄，上升南宮。洞照一宅，世為仙王。
　　上元金籙簡文真仙品曰：然燈威儀，於夾門，然二燈，以照官宅，為弟子祛邪捕惡，保護闔門。弟子於燈下，向南三禮咒曰：
　　陽光開朗，朱煙爛輝。太炎童子，備守玄扉。洞照宮宅，四窗八開。驅鬼捕邪，萬精斬摧。三界敬護，世世不衰。眾真交會，日月齊輝。
　　上元金籙簡文真仙品曰：然燈威儀，於地戶上，然二十四燈，以照二十四生氣，為弟子延生益炁，增福安神，注上生名，削除死籍。弟子於燈下，向地戶，三禮咒曰：
　　三部八景，合成我身。二十四炁，以成我神。明燈首然，上開泰玄。身度水火，與炁自然。八景齊光，願得神仙。
　　上元金籙簡文真仙品曰：然燈威儀，於八方，然八燈，以照八卦，為弟子照耀八達，開聰九宮，八神密衛，八方開通。弟子於燈下，向王三禮咒曰：
　　三景煥明，八卦開窗。天炁靜閉，太陰隱光。華燈照冥，萬願開通。身入光華，永享無窮。
　　上元金籙簡文真仙品曰：然燈威儀，於四面中央，然九燈，以照九宮，為弟子度九官災厄，上九宮仙名。弟子於燈下，向正三禮咒曰：
　　九五分位，天地開張。玄光潛伏，太陰太陽。明我華燈，上照九宮。玄夜開朗，我願吉昌。
　　上元金籙簡文真仙品曰：然燈威儀，於十方，然十燈，以照十方，為弟子照明十極，招真降靈，解釋災厄，名書十天。弟子於燈下，向天門三禮咒曰：
　　天開地閉，玄陰不明。爓上朱煙，為我通冥。十方尊神，玄鑒我形。魂魄同輝，自然光精。
　　上元金籙簡文真仙品曰：然燈威儀，於四面，然二十八燈，以照二十八宿，為弟子削除死錄，益上生名，北斗落死，南斗延生。弟子於燈下，向東南，三禮咒曰：
　　明星大煥，光流十門。玄精下映，九幽不宣。我然華燈，乘光上聞。願得清蓋，照我形魂。
　　上元金籙簡文真仙品白：然燈威儀，於天門上，然三十六燈，以照三十六天，為弟子開度上祖父母，昇入天堂。弟子於燈下，向天門三禮咒曰：
　　龍漢蕩蕩，三炁乘玄。梵行渺渺，彌羅大千。悠悠長魂，仰望綿綿。今日明燈，我願我仙。與我七祖，同昇諸天。
　　上元金籙簡文真仙品曰：然燈威儀，於五方，然五燈，以照五方，為弟子上名仙籙，保鎮身形。弟子於燈下，向五方三禮咒曰：
　　五嶽靈山，安鎮五方。五帝尊神，神仙之宗。今日然燈，上照天王。記我命籍，度入仙官。七祖解脫，同昇太空。
　　上元金籙簡文真仙品曰：然燈威儀，功德至重。上照諸天，下明諸地。八方九夜，並見光明。見此燈者，皆得罪滅福生。然燈之主，其福甚深。九祖父母，上生天堂，去離憂苦，永出九幽，逍遙上元仙宮之中。見在安泰，子孫興昌。門戶清肅，萬災不干。存亡開度，生死荷恩。功德無量，所向從心。於家於國，咸獲利貞。九夜三塗，並登真道。
　　右然燈咒法，出上元金籙簡文經。杜廣成儀，落景行道畢，導引眾官弟子等，旋繞燈下，依位咒之。每咒畢，眾官弟子皆禮。留沖靖，祝燈在宿啟前，似不如宿啟後，合宜也。每夜一禮祝為佳，法師心力不逮，遣侍經侍燈禮祝之亦可。弟子止於都門外，拜禮也。
　　次念善
　　次以學仙讚，引歸元師前，散如常儀
　　上元金籙簡文真仙品曰：然燈威儀，侍燈之官，勤為用意。每令燈光明徹，竟外不得中滅。半暗半明，令人絕世。常宜謹之。
　　上元金籙簡文真仙品曰：然燈威儀，明旦滅燈。法師咒曰：
　　玄陰開光，長燈續明。太陽已朗，八幽開清。燈還太陰，光附景生。曰月二真，與我合並。
　　咒畢，便滅燈。
　　無上黃籙大齋立成儀卷之十九竟
　　#1『達』原作『遠』，據杜光庭《太上黃籙齋儀》卷五十六改。
　　無上黃籙大齋立成儀卷之二十
　　廣成先生杜光庭集
　　科儀門
　　投龍璧儀
　　詣洞天，於門外，選平地，或船中，或石上。並須掃凈精潔，以設醮位。凈席五領，醮巾兩條。青布緋布，並可酒茶湯，隨盤數五。果餅饌，隨時所有。國家六十分，臣庶二十四。盤香四，爐巾案四副。正面三寶位，左洞府神仙位，右日直土地監察位，及法師關奏位。陳設訖，以香水灑壇之外，以盪氛穢禁，敕如常儀。師徒弟子，並須澡漱嚴潔，以虔恭為先。不得因循喧聒，不恭於事，考罰尤深。次唱，各禮師存念如法。次思三尊、經寶玄師、五星五帝、五嶽五藏五靈、經籍度師三色雲炁。當處洞府、真仙靈司、監察官屬、日直土地，儼然在坐，羅列分明。如齋法訖，依科行事。
　　投山簡法
　　先於洞府門外，鋪設醮位訖。禮師存神，如本法。
　　各禮師，存念如法
　　次衛靈咒
　　次鳴法鼓二十四通
　　發爐
　　無上三天玄元始三炁太上老君，召出臣等身中三五功曹、左右官使者、左右捧香驛龍騎吏，侍香金童、傳言散花玉女、五帝直符直日香官，各三十六人出。出者嚴裝關啟某處土地里域、真官正神。臣今正爾燒香，奉為某官，為某事，乞修設無上黃籙大齋，功圓事畢，投簡靈山。水簡作靈泉　土簡作靈壇願得太上十方正真之炁，降流臣等身中，令臣所啟，速達逕御太上無極大道，崑崙五嶽、靈山洞府前。各三禮
　　水簡太上無極太道，暘谷神王，九江水府水帝前
　　土簡太上無極大道，九土皇靈，土府大神前
　　次各稱法位
　　具法位，奉行黃籙投龍法事，臣某謹奏請大羅玉清無極無上至真大道元始天尊、太上道君、太上老君、三十六部尊經、玄中大法師、三寶聖眾、一切尊靈。恭望感應分輝，垂慈下降。稽首再拜謹奉請某洞府神仙、洞天官屬、得道真人。伏望真慈，垂光下降。謹上請當境主司、虛空監察、香官使者、三洞神威、里域真官、翊衛將吏，山水川澤一切正神。伏望聖慈，具官來降。
　　次三捻香，上茶酒
　　次長跪，啟白
　　臣謹上請太上無極大道太上三尊，十方己得道大聖眾，至真諸君丈人，東華南極西靈北真，三十六部尊經，玄中大法師，太極真人，玄一三真人，諸天日月星宿、崑崙上宮諸神仙，西靈金母，五嶽真君，靈山正職、潛霍儲君，青城丈人，廬山使者，鍾山鬱絕、西玄墉臺，丘嶽大神，三官北部，六宮幽司，天下地上、冥靈眾神、監生主錄、南上三門，至神至靈一切群仙。臣胎誕塵濁，瞽暗無知。萬劫善緣，依承道化。奉宣慈訓，佑國立功。濟物度人，引導讚法。奉為某官某乙，修設黃籙大齋，正薦某乙　普薦某魂普及存亡，懺罪乞恩。解消罪咎，法事都畢。投簡靈山，金龍驛傳。乞落除罪簿，記名玉曆。願神願仙，解釋九玄七祖、九族種親、先亡後化、拔贖惡根，免脫酆都岱宗，二十四獄。五嶽之府、九幽之中，刀山劍樹、苦惱之鄉。魂睹光明，永蒙開度。轉輪受化，逍遙福門。安穩墳墓，注訟不興。舉家蒙福，一切荷恩。妖精殄減，善瑞日生。修道叅真，永偕仙品。蒙如所啟，仰荷玄恩。臣某誠惶誠恐，稽首頓首，再拜謹啟。
　　起立，捧簡文香上黛之。次讀簡文竟，青紙封之，青絲纏龍鈕璧畢。弟子執之於香上，法師咒曰
　　玄上開明，元始監真。上帝五老，赤書丹文。天地本始，揔領三元。攝炁召會，催促舉仙。高上符命，普告十天。日月星宿，五嶽靈山。天上地下，溟泠大神。監生主錄，南上三門。關領玉簡，勒名丹編。削落罪書，上補帝臣。某皈憑至道，修齋立功。拔贖九祖，一切苦魂。行道事竟，謹依靈山。請投玉簡，乞削罪名。皆蒙解脫，無有冤親。去離三惡，魂升九天。生死開度，萬劫常存。今日上告，萬神咸聞。請以龍簡，《玉訣》及《投龍簡訓》並作金鈕。關盟真官。乞如所告，金龍驛傳。
　　咒畢眾官再拜
　　次投簡於洞中
　　次投龍簡頌
　　次三禮
　　次三捻香
　　次復爐
　　次學仙讚
　　次徹饌
　　投水簡法
　　禮師存念
　　衛靈咒
　　鳴法鼓
　　發爐
　　稱法位
　　降真
　　上茶酒
　　次長跪，啟白
　　臣謹上啟太上無極大道太上三尊，十方已得道大聖眾，至真諸君丈人，東華南極西靈北真，三十六部尊經，玄中大法師，太極真人，日月五星、北斗七元、五嶽四方、日窟常暘，洞谷洞陰，神仙大王，扶桑大帝，九老仙都君，三河四海、九江淮澤、三官九署、十二水源九府水帝，溟泠大神，水府眾仙，一切群靈。臣誕形下土，稟質凡微。宿以道因，遭逢聖運。靈寶垂化，大法度人，佐國立功，奉弘慈訓。今為某官某修設無上黃籙大齋，薦拔亡靈某，普兼存歿，祈恩謝罪，請福消災。解釋冤仇，增延命祿。法事都畢，投簡靈泉，金龍驛傳。乞削死籍，落罪注生。願神願仙，賜以自新。九祖七玄，解拔苦根。去離暘谷，幽夜寒鄉。沐浴鍊度，超升天堂。塚墓安吉，殃注永泯。舉家受福，神氣休寧。學識開朗，智慧圓明。揚闡正法，消伏姦凶。三界證度，功滿行充。帝王安鎮，國祚興昌。謹以啟聞，乞如所陳。臣某誠惶誠恐，稽首頓首，再拜謹啟。
　　啟畢，長跪。叩齒三通，讀簡文畢。青紙封簡，青絲纏龍璧鈕等。令弟子執於香上，咒曰
　　元始五老，上帝高尊。十方至真，太華靈仙。赤文告命，無幽不關。上御九天，請下玉文。日月五星，北斗七元。中告五嶽，四方靈山。下告河海，十二泉源。九府水帝，溟泠大神。今日上告，萬願開陳。某修齋行道，普為存亡。請贖七祖，宿對罪根。謹投土簡，乞得上聞。記名水府，過去昇天。生死開度，萬神咸聞。請以龍簡，玉訣作金鈕告盟水帝。《玉訣》作關盟水官。賜如所陳，《玉訣》賜作請。金龍驛傳。
　　咒畢，眾官再拜
　　次投簡於水中
　　次投龍簡頌
　　次三禮
　　次三捻香
　　次復爐
　　次學仙讚
　　次徹饌，散如常法
　　投土簡法
　　禮師存念
　　衛靈咒
　　鳴法鼓
　　發爐
　　次稱法位
　　降真
　　上茶酒
　　次長跪，啟白
　　臣謹上啟太上無極大道太上三尊，十方已得道大聖眾，至真諸君丈人，東華南極西靈北真，五老上帝，三十六部尊經，玄中大法師，太極真人，玄一三真人，酆都大帝君，九州之宮、泉曲主司，無極世界、高皇九土皇靈，季帝高真中皇，九土戊已黃神，土府五帝，三界官屬、土地里域、真官正神，及此宅觀一切靈祇。臣稟氣凡愚，叨因宿運，會遇真法，與善因緣。值靈寶開光，赤書宣化。許以庸穢，叅奉正真。佐國為時，立功行教。奉為某官某修設黃籙大齋，薦拔亡靈某，普兼存歿，消殃謝罪。請福祈恩，行道事訖。投簡靈壇，金龍驛傳。乞削除地禍，除其罪名。願度願生，保濟形神。九老仙都，玉曆注名。九祖父母，胞元種親。先亡後逝，咸享福緣。去離九幽之下、八門之鄉、地獄之內、楚掠之中。殃愆消釋，家宅清寧。惡根斷絕，上生福堂。某學業圓就，功行盛明。生死同福，未保無傾。帝王受福，天下和平。謹以啟聞，乞垂感悟。臣某誠惶誠恐，稽首頓首，再拜謹啟。
　　啟畢，長跪。叩齒十二通，讀簡文。次黃紙封簡，素絲纏龍鈕璧，令弟子執於香上，咒曰
　　天地開張，九氣分靈。三元同符，十方朗清。五老上帝，開真領生。丹書赤文，元始上精。普告天下，天一作元九土皇靈。今日上告，萬仙定生。某修齋行道，普為存亡。我願我仙，請投玉名。土府大皇，勒除罪形。奏簡上宮，列簿華青。早得飛騰，天地同靈。九祖種親，腐骸更榮。魂升南官，受化仙庭。今日告命，萬神咸聽。聽作寧，《投龍簡詞》寧作聽請以金鈕，表明至情。請如所告，金龍驛呈。
　　咒畢，眾官再拜
　　次投簡壇心地中
　　次投龍簡頌
　　次三禮
　　次三捻香
　　次復爐
　　次學仙讚
　　次徹饌，散如常儀
　　右土簡，言功之夜，宣讀咒讚已畢。至明，便可埋於壇中，不俟別更關告。今以張承先法師儀內，有三簡啟奏，真位不同，故再錄於此。若修齋土簡，只以言功醮時，咒告便投可也。其山水二簡，雖言功之時，宣咒已畢。若至洞所設醮，當須依此次第，一一宣讀封咒，然後投之，斯為周備。不可以壇中已告，至山直爾便投。所在真靈，恐不關領。善功不達，所失尤多，切宜詳謹也。所以壇中告此山水二簡者，蓋恐齋主弟子，公私所係，不得親詣洞天。故於壇中，對共宣告爾。若齋主弟子不憚山水之遠、登涉之勞，自與眾官躬詣洞府者，即言功之際，但拜表後，告土簡了，留山水二簡，就行。法事，更為允當。切在詳而行之不可。執三簡之時，當為所在土地，燒錢一二百紙極佳矣。庶文不為滯也。
　　唐道士張承先曰：登壇受靈寶中盟畢，依自然金科，投金鈕十口，放龍清泉，為求仙之道。重登壇，受五老赤書、二錄策仗，思微定志等，依明真科文，重投三龍三十七鈕，以山水宅三處，為學仙之引信。然後依玉訣，別以九龍二十七鈕，以八節日，投山水宅，求除罪簿，言名上天。又黃籙齋竟，亦投龍簡，只依三元簡文，無別啟告、立成口訣。群愚相承，施用蒙昧。余昔遇師陸君，通神入妙，言事當理，無不感應，稟妙在心，而文無儀軌。若依經本文，謾書投之，則山水宅神，將非可識錄幽顯，漫浪甚乖。玄宗故撰此三處關啟文，各指告其仙司，又別出三簡立成訣，今按分明當時，必蒙克書。削罪記名，九玄即拔。家門荷榮，學業孳茂，生死獲仙。開示門人，尊祕之焉。
　　杜光庭曰：大道以一炁化生三才，陶鈞萬有。故分三元之曹，以主張罪福。即天地水三官，實司於三元也。人之生死壽夭，罪善吉凶，莫不係焉。三籙簡文格，亦三元之典格也。修齋之法，當投三簡，以告三元。故山簡投諸洞天洞府，奏天官，上元也。水簡投靈泉水府，告水官，下元也。土簡投於壇宅，告地官，中元也。詳簡文之中，真靈位號，事理顯然。近代以來，只投山水簡。二淮浙江，表有三簡之儀。行之已久，今檢尋本末，得張承先法師所述之文，奏告三元，頗為明當。則三簡投奠，信無惑焉。固可遵行，以為永式。不獨受經，即投三簡。修齋遷拔，全係三元。若三簡俱行，即詮舉善功，皆達三官之府矣。修奉之士，幸無致疑也。
　　右禁壇禮燈、投龍璧儀，並出杜光庭黃籙齋儀。
　　無上黃籙大齋立成儀卷之二十竟
　　無上黃籙大齋立成儀卷之二十一
　　唐成先生杜光庭集太上執法仙士蔣叔輿修
　　科儀門
　　陞壇轉經儀
　　夫修黃籙、靈寶諸齋，每日三時，行道轉經。晝夜六時，為弟子關奏誦念，以祈福祉。其行道消息移時，仍別升壇，轉經讚道，宣行法事，一如金籙簡文。登壇上座，誦經威儀如式。風雨不常，及別有法事，即行道與轉經，相續可矣。陞壇轉經，法師冠元始之冠，黃裙，紫褐五色靈霞之帔，是名法服。眾官如常服。
　　先眾官具威儀，迎法師，詣玄師前，立班，法師上香
　　次唱道讚
　　次華夏讚引，升壇如式
　　次法師升天門，上御案香，念上香咒
　　次法師、都講各上本位香
　　次唱三皈依
　　至心歸依，十方道寶。當願眾生，起心回向，一切信禮。
　　至心歸依，十方經寶。當願眾生，心開悟解，受持念誦。
　　至心歸依，十方師寶。當願眾生，普上法橋，無有障礙。
　　次唱，道場眾等執簡當心，平坐如法
　　次唱讚詠，如法
　　次唱宿命讚
　　宿命有信然，弱喪謂之無。皆由眼前見，過目即言悠。大賢明道教，撡戚憫頑夫。依依念子苦，勤勤令我憂。
　　次都講啟經
　　雲篆太虛，浩劫之初。乍遐乍邇，或沉或浮。五方徘徊，一丈之餘。天真皇人，按筆乃書，以演洞章，次書靈符。元始下降，真文誕敷。昭昭其有，冥冥其無。沉痾能自痊塵，勞溺可浮幽冥。將有賴由，是升仙都。以今奉為齋主某，開建無上黃籙大齋正薦亡親某乙　普薦在會眾魂，超昇福境。謹集見前，清眾升壇，看誦太上洞玄靈寶無量度人上品妙經度人上品萬道之宗。修奉大齋所宜轉誦。三日正齋，要終十迴，法十迴之數。如更能別誦生神章諸經尤妙也。回獻三寶上帝，十極高真，地水職司，冥關主宰，三界官屬、應感真靈。資薦亡靈某等魂，普及九幽囚徒罪爽，超離苦趣，各證生方。伏願飛天下觀，上帝遙唱。靈音一轉，九幽之地獄停閑；隱韻十迴，五道之沉魂息對。恩流亡歿，澤被見存。普及含靈，同臻道果。為上因緣，稱念大聖元始天尊，太上道君，太上老君，太上靈寶天尊，尋聲救苦天尊，九幽拔罪天尊，朱陵度命天尊，法橋大度天尊，十方救苦天尊，上清左玄真人，上清右玄真人，玄中大法師，不可思議功德。
　　次唱，靜念如法
　　各思，身坐青黃白三色雲氣之中，左青龍，右白虎，前朱雀，後玄武。日月五星，照映左右。侍經仙官，羅列壇內。已有圓光，如日之象。都畢，咽液三過，叩齒三通。密念開經玄蘊咒。
　　凡轉靈寶眾經，皆當依此存思經文。行持不同者，別依本法。
　　寂寂至無宗，虛峙劫仞阿。豁落洞玄文，誰測此幽遐。一入大乘路，就計年劫多。不生亦不滅，欲生因蓮花。超凌三界途，慈心解世羅。真人無上德，世世為仙家。
　　次吟啟經頌
　　稽首虛皇天尊前
　　次唱，請轉法輪轉度人經，如儀至密咒處，依文行持
　　各目想，三十二天，九色雲氣交沓之中，有宮殿樓觀。天帝衣天色衣冕服，一一分明。即存神，自太皇天為始，先叩齒一通，心拜一過訖。次第二太明天，三十二過，畢即閉目靜思。三丹田出玄元，始青黃白三色雲氣如絲，漸漸離身，雲氣濃厚，先交絡一身，次纏映坐所，及几案經席，無不周遍。蓊鬱旋繞一壇，然後出外，圍布一方，良久冥合天地。次存青龍出肝立左，白虎出肺立右，朱雀出心立前，玄武出腎立後，獅子出脾下丹田，十二隻列於左右，白鶴自泥丸出，九隻圍列四向，方寸眉後，六合宮中，有日月出自二目，去面九寸，光照壇內，洞徹煥明，方始密咒。心密言之，勿令耳聞。
　　無上玄元太上道君，召出臣身中三五功曹、左右官使者、侍香金童、傳言玉女、五帝直符直日香官，各三十二人，關啟所言。臣等，奉為具官某，正薦亡親某乙　普薦在會亡魂修建無上黃籙大齋。以今陞壇轉經，用資超度。願所啟上徹，逕御無上三十二天元始上帝至尊几前。
　　畢，鼻引東方八天青炁，八過入肝；南方八天赤炁，八過入心；西方八天白炁，八過入肺；北方八天玄炁，八過入腎。然後誦經。誦經畢，次吟解座贊
　　為諸來生，作善因緣。如蒙開悟，仰荷玄恩。
　　贊畢，眾官起立，都講嘆經。
　　詳夫三洞寶經，乃萬天勝範。結飛玄之炁，成雲篆之章。義冠無生，文垂永劫。故天地得之以分判，日月因之以運行，鬼神敬之以變通，人倫奉之以開度。是以詠之者，則形陟絳霄；聞之者，則神生碧落。莫不人天仰賴，生死依憑。為羣品之津梁，作眾真之戶牖。巍巍大範，讚嘆莫窮。今弟子某開建黃籙大齋，九時行道，六上轉經。願仗真乘，超凌亡爽。上資家國，下祐見存。爾者開函演奧，即響徹三天；執卷吟玄，乃聲聞五億。當願侍香金媛，結香字於天中；典經玉郎，進經文於簡上。即使愆消昔劫，福降今辰。存亡荷開泰之恩，動植悅生成之德。以玆勝善，徧悉裝嚴。三途罷楚毒之勞，九夜絕酸辛之苦。洎乎，悠悠庶品，蠢蠢含生，俱乘六度之舟，並達三清之岸。
　　次唱三聞經
　　聞經己後，當願羣生，萬罪蕩除，善芽增長。
　　聞經已後，當願羣生，深入法門，歸依信受。
　　聞經已後，當願羣生，永斷執迷，常修至道。
　　法師叩齒三通，咽液三過，存三素元君在金華宮，如嬰兒之狀。
　　次旋行
　　誦太上智慧經讚
　　太上玄虛宗，弘道尊其經。俯仰以得仙，歷劫無數齡。巍巍太真德，寂寂因無生。霄景結空構，乘虛自然征。日月為炳灼，安和樂未央。
　　學仙絕華念，念念相因積。去來亂我神，神躁靡不歷。滅念停虛閑，蕭蕭入空寂。請經若饑渴，持志如金石。保子飛玄路，五靈度符籍。
　　濟我六度行，故能解三羅。清齋禮太素，吐納養雲芽。逍遙金闕內，玉京為余家。自然生七寶，人人坐蓮花，仰嚼玄都柰，俯酣空洞瓜。容顏曜十日，奚計年劫多。法鼓會天仙，鳴鍾徵大魔。
　　靈風扇香花，燦爛開繁衿。太真撫雲璈，眾仙彈靈琴。雅歌三天上，散慧玉華林。七祖昇福堂，由此步玄音。前世德未足，斯書邈難尋。信道情不盡，圖飛乃反沉。太上無為道，弘之在兆心。
　　學道由丹信，奉師如至親。挹景偶清虛，孳孳隨日新。眾人未得度，終不度我身。大願有重報，玄德必信然。陰惡罪至深，對來若轉輪。
　　學道亦甚苦，晨夜建福田。種德猶植樹，積簣而成山。子能耽玄尚，飄爾昇青天。修是無為道，當與善結緣。太上至隱書，名曰智慧篇。拔苦由大才，超俗以得仙。靈姿世所恃，曄若淵中蓮。
　　人行各有本，皆由宿世功。立德務及時，發願莫不從。善惡俱待對，倚伏理難窮。賢士奉法言，道亦在嘿忘。解是大智慧，上為太極公。寶蓋連玉輿，命駕御九龍。金華擎洞經，捧香悉仙童。嘯歌徹玄都，鳴玉扣瑤鍾。
　　竦身凌太清，超景逸紫霄。保無持法綱，遊玄極逍遙。萬劫猶昨夜，千春如晨朝。巍峨蔭雲華，手攀寶林條。香煙自然生，玄階興扶搖。靈旛順風散，繁想應時銷。滅智弘大混，無為為清謠。
　　次吟學仙頌，出堂至玄師前，回向
　　太極左仙公曰：真頌八篇，皆太上太極真人之辭。眾仙所耽誦，不宣泄於下世。祕藏金闕玉房之內，宜傳至人，修靈寶齋也。不可示浮華之徒，謹之哉，謹之哉。
　　太極真人曰：侍經仙童玉女，聞此禮經讚詠之音，皆懽悅而祐兆身也。是大經，悉當用此讚而禮拜矣。若冥心誦經者，亦詠之乃上仙之辭，修真之妙旨也。出《靈寶玄都玉京南經》。
　　天尊曰：經者，吾遺教導引愚迷，能發眾生無量道意。意從悟起，因悟成真。眾聖修行，皆登道果。故元始以一炁生化三炁，分為三天。一曰始炁，為清微天號，玉清境天寶君所化。吾以龍漢之初，號無形天尊，於此天中出洞真寶經十二部，以教天中九聖、或號萬天玄師、無上法王，經九萬九千九百九十九億歲。二曰元炁，為禹餘天號，上清境靈寶君所化。吾以延康之初，號無名天尊，於此天中，出洞玄寶經十二部，以教天中九真，或號三界醫王、太上真尊，經八萬八千八百八十八億萬歲。三曰玄炁，為大赤天號，太清境神寶君所化。吾以赤明之初，號梵形天尊，亦稱觀世真人，出洞神寶經十二部，以教天中九仙，或號十方導師、至極天尊，經七萬七千七百七十七億萬歲。開皇改號，吾號虛皇，理元陽中，敷揚三洞，下化人間，號太上道君，經六萬六千六百六十六億萬歲。逮至上皇，吾總號元始，理紫微宮中，廣布經戒，救度羣生。三洞經寶，凡三十六部，亦曰三乘洞真寶經，謂之大乘。洞玄靈寶經，謂之中乘。洞神寶經，謂之小乘。結飛玄之炁，自然成章，玉字金書，龍章鳳篆。大方一丈八角，垂芒教化諸天。流通世界，始終歷劫，常轉法輪。或實或權，有廣有略。因機取悟，隨世修行。雖天地運終，而三洞不滅。開度羣品，導引人天。三界十方，俱受利益。其後每劫之初，洞真下化。人懷道德，共處無為。悉奉至真，長生得道。次則洞玄下化，人物漸漓。朴散澆浮，失道叛德。末則洞神下化，人物轉更澆浮，不奉正真，年命短促。自是之後，人心破壞，三洞不行，智慧日興，人鬼交雜，運度促急，不滿百年，念念無常，死生不絕。吾故重出，宣行三洞，布化人間。隨代機緣，敷弘經教。或大或小，順物所宜。故元始本文，未盡下教。其三清上境、四梵天中，真聖修行具足。山川洞府、海嶽仙宮，雖有所修，亦不具足。謂隨方所修之經，三洞不得備足也故命老子，託化人間，救度眾生，演出科戒。或夷或夏，或聖或凡。周遍十方，悉令開度。三洞妙法，散在人間。勸誘男女，使勤修習。凡夫積罪，業累沉迷。於道無緣，不能信奉。唯從偽法，諸雜邪神。徒竭身心，終歸地獄。其信行三洞，悉入福堂。或白日升舉，尸解遁形。隱迹洞宮，遊行世界。長生變號，永劫長存。練氣易形，轉神入道。人莫能識，無量無邊。吾過去後，魔教轉興。天下同遵，人民夭折。兵戈水火，疾病死傷。國破家亡，朝夕相繼。竭其府庫，以奉妖邪。偽亂日興，澆訛時扇。饑寒苦惱，父子流移。天下愚迷，永無悟矣。吾念爾輩，積劫沉淪。說是要言，以示聾瞽。然三洞妙法，法有一種。一者真法，二者化法。真法者，離諸虛妄，永劫長存。化法者，文字流通，隨時變滅。化法之中，凡有五種：一者，結飛玄之炁，雲篆成章，離合自然，變見不測，在三清上境，常住鎮經，億劫長存，聖真持護；二者，靈書一丈八角，煥明在三界十方、諸天五億，隨劫升降，應感流轉；三者，諸天宮殿樓閣、臺房門戶之間，書題詠誦，制伏人物，出入修行；四者，花文葉字，玉札瓊編，方丈蓬萊，閬風玄圃，乍隱乍顯，隨劫存亡，教習神仙，伏諸魔鬼；五者，紙墨縑素，竹木漆書，散在人間，流傳誦詠，劫初即下，劫末還升，保國安人，開度羣品。經者，元始之言，教化眾生。使識根源本始，宿命因緣。罪福報對，善惡吉凶，生化門戶，方便所由。改惡從善，保安性命，長生無為，歸之於道，永劫軌模。保之者，福降。修之者，神仙矣。出《業報因緣經》。
　　太上道君謂三天法師曰：天尊教戒，三洞妙文，天書玉字，靈篆龍章，雖復無邊，總括條疏，唯十二事。部類分別，隨根不同。一者自然本文，二者神符，三者寶訣，四者靈圖，五者譜籙，六者戒律，七者威儀，八者方法，九者術數，十者記傳，十一者讚誦，十二者章表。自然本文，天書八會，鳳篆龍章，是為天地萬物之本，開化人神，成立諸法，主召九天神仙上帝，校定圖籙，調正璇璣，攝制酆都，降伏魔鬼，敕命水帝，召龍上雲，天地劫期，聖真名諱，所治城臺，眾真境界，廣宣分別，種種降差，服御元精，化形之法。神符者，雲篆之文，神真之信，召攝眾魔，威制神鬼，總元御運，保命流年。寶訣者，天真上聖，述釋天書八會之字，以為正音，開示大道。靈圖者，眾聖化迹，應見無方，圖寫變通，令總悟解。譜籙者，眾聖記述，仙真名諱，宗本冑胤，神宮位緒。戒律者，條制勑約，防非檢過，詮量罪福，分別重輕。威儀者，具示齋戒，進退楷模，俯仰節度，軌式容止。方法者，眾聖著述，丹藥祕要，神草靈芝，柔金水玉，修養之道。術數者，明辯思神，存真念道，心齋坐忘，遊空飛步，餐吸六炁，導引三光，鍊質化形，仙度之法。記傳者，是諸眾聖，載述學業，得道成真，通玄入妙，修因方所，證果時節。讚詠者，眾真大聖，功飾法言，稱揚正道，令總信樂，發起回向，生尊重心。章表者，師資傳授，妙寶奇文，登壇告盟，啟誓傳度，悔謝請福，關告之辭。此十二辭，紞統眾法。一切意趣，無不備周。化引三乘，入一乘道出《本際經》。
　　三洞真經軼品目
　　洞真寶經十二部凡二十三萬三百八十卷
　　太上部第一　妙林部第二
　　太清部第三　徹視部第四
　　上清部第五　開元部第六
　　元陽部第七　妙真部第八
　　開山部第九　十仙部第十
　　玉林部第十一　黃老部第十二
　　洞玄寶經十二部凡八十萬四千卷
　　靈和部第一　靈寶部第二
　　通神部第三　無量部第四
　　集仙部第五　內祕部第六
　　真志部第七　集善部第八
　　鍊精部第九　生尸部第十
　　官圖部第十一　鍊摩部第十二
　　洞神寶經十二部凡八十四萬二千卷
　　太真部第一　至德部第二
　　黃庭部第三　鍊氣部第四
　　道德部第五　元神部第六
　　大劫部第七　內簡部第八
　　神咒部第九　三皇部第十
　　按摩部第十一　小劫部第十二
　　右三洞三十六部，共一百七十八萬六千三百八十卷。
　　歷代聖人神仙所受經
　　玄中大經上三皇　太素經中三皇
　　開元經中三皇　金闕祕經下三皇
　　攝提本經稷三皇　元陽經伏羲
　　元精經神農　安神經祝融
　　道德經黃帝　微言經顓帝
　　天元經天老　黃庭經帝嚳
　　玄德經帝堯　政事離合經帝堯
　　德戒經夏禹　長生經般湯
　　赤精經文王　虛元經武王
　　八天隱文經昭王　出塞經以下六經並尹喜受
　　西昇經　元陽經
　　道德經　內解經
　　九室經　衛生經南榮
　　六甲經宗王　鬼林經始皇
　　太平經干吉　王訣九千篇以下四品，張天師受
　　符圖七千章　神咒四十首
　　科律教戒一千二百卷
　　新科一百二十卷冠謙之
　　右諸經，並老君授
　　三一經黃帝　龍蹻經黃帝
　　右二經天真皇人授
　　上清經四十六卷漢武帝
　　右西王母授
　　上清經三十二卷魏夫人
　　右王君授
　　上清經七卷仙人李順興
　　右三真人授
　　上清經四卷仙人
　　右三茅真君授
　　靈寶經十六卷葛仙翁
　　右三真人授
　　靈寶經十四卷抱朴子
　　右太極真人授
　　道德章句二卷漢武帝
　　右河上公授
　　粵自三古已降，迄于巨唐。寶軸靈文，或隱或見。出於史策，或著在別。傳至宋朝，簡寂先生，校讎之際，述珠囊經目，萬八千卷。其後江表干戈，秦中兵革，真經祕策，流散者多。後周武帝，立通玄觀，收集眾經，猶及萬卷。洎隋火版蕩，唐土龍興，翦掃氛妖，底定寰宇。至開元之歲，經訣方興。玄宗著瓊綱經目，凡七千三百卷。復有玉諱別目，記傳疏論，相兼九千餘卷。尋至二胡，猾夏正教。凌遲兩京，祕藏多遇焚燒。上元年中，所收經籙六千餘卷，至大曆年申甫先生，海內搜訪，京師繕寫，又及七千卷。長慶之後，咸通之間，兩街所寫，纔五千三百卷。近屬巨寇凌犯，大駕南巡，兩都煙煤，六合榛棘，真宮道宇，所在凋零。玉笈琅函，十無三二。余屬玆艱會，漂寓成都，扈蹕還京，淹留未幾，再為搜訪，備涉艱難。新舊經誥，僅三千卷，未獲編次。又屬省方所得之經，尋亦亡墜。重遊三蜀，更欲搜訪。累阻兵鋒，未就前志。時大順二年辛亥八月初三日庚辰，成都玉局化閱省科教聊紀云爾。杜光庭述。
　　無上黃籙大齋立成儀卷之二十一竟
　　無上黃籙大齋立成儀卷之二十二
　　三洞法師沖靖先生留用光傳太上執法仙士蔣叔輿修
　　科儀門
　　正－飛章謁帝儀
　　先華夏贊，引高功詣祖師道前，及從章靈官前，上香灑凈訖
　　法師啟白，請聖醮獻
　　次入戶咒
　　四明功曹，通真使者。上元生炁，入臣身中。令所奏章，關達上聞。
　　華夏，旋香一周
　　次上御案香
　　各禮師，存念如法
　　右以章置簡上，兩手捧，當心，正立，曲身，存思本師，位西立。心禮三耳次存東方諸君丈人，心禮三拜次存南方道德天尊，心禮三拜次存西方三師，心禮三拜次存北方太上老君，心禮三拜次存左日右月，去面各九寸，七星在頭上。青炁從肝中出，布滿一室，清光過乎日月。次存唐將軍從左腎中出，立左。葛將軍從右腎中出，立右。周將軍從心中出，立前。兵士各三千萬眾，悉朱衣赫然。次存五德將軍乃五神也列位四方。次存天騶甲卒，臍間出。天丁力士，額間出。狼吏虎賁，兩眉間出。剛風騎置吏，兩膝間出。收炁食炁吏，鼻間出。次存傳章玉童玉女，各立左右。直使功曹，朱衣黑幘，正立前畢。然後行科。神仙之道，恍惚之間，斯須則至。存念不宜久時，饌常起有在心，一念一起，則了然矣。
　　次衛靈咒
　　鳴法鼓二十四通
　　發爐
　　太上玄元五靈老君，當召功曹使者、左右龍虎君、捧香使者、三炁正神，急上關啟三天玄元太上道君。臣今正爾燒香，奉為齋主某伏為正薦亡親某乙　普薦在會眾魂等，取某日，修建無上黃籙大齋，用資超度。謹依科格，前期拜奏天官某章若干通，上詣某宮曹治某宮。願得八方正真生炁，來降臣身中，令臣所啟，速達逕御至真無極大道玉皇尊帝御前。
　　各稱法位
　　具章奏法位臣姓某謹上啟虛無自然元始天尊、無極大道太上道君、太上老君、高上玉皇、十方已得道大聖眾、天尊至真、大帝天帝、玄中大法師、三天大法師、正一靜應真君、正一女師真人、正一嗣師系師真人、三元唐葛周真君、三天門下諸司真宰、上章曹治通進仙僚、天官某章中靈官典者、法籙治職仙靈將吏、某歲德尊神、三界內外應感威靈。臣胎肉微生，泥塵賤品，繆因宿慶，忝冒法階，佩服符圖，遵行教法。普令一切，咸入法門。凡有歸投，理宜關告。今弟子某義形報薦，志切修崇。願建齋功，廣資冥福。乞按科格，拜奏章書。祈慧力之普加，俾幽途之開泰。臣濫充祭酒，職在宣謄。謹為請命三天，投誠眾聖。仰希感格，俯賜鑒觀。俾天澤下臨，章書上御。請祈遂志，幽顯蒙恩。永恢正一之風，普被大慈之化。臣無任誠惶誠恐，稽首再拜。謹啟以聞。
　　次詣三清御位，上香降聖，酌獻法事如儀三清御座前，每位各香一爐。太清前烈火豐香，不可使香煙中絕。此留沖靖之旨也
　　次叩齒二十四通，長跪出官眾官皆長跪
　　謹出臣身中五體真官功曹吏出，上仙上靈直使、正一功曹、治病功曹官各二人出，左右官使者、陰陽神决吏、科車赤符吏、驛馬上章吏官各二人出。出者，嚴裝顯服，冠帶垂纓，整其威儀。直使功曹，戴通天之冠。皂執單衣。正一功曹，冠朱陽之幘，絳章單衣，腰帶龍頭之劍，操持謁簿。使者，弁玄陰之幘，冠九德之冠，五色綬命單衣，腰帶虎符，齎執玉版。直使功曹住立四方，正一功曹住立中央，治病功曹營衛臣身。左官使者建節在前，右官使者持幢在後。陽神决吏立左，陰神决吏立右。狼吏、虎賁、察奸、鈎騎、三官僕射、天騶甲卒、天丁力士、治正執正吏、收炁食炁吏、收神食神吏、收鬼食鬼吏、收毒食毒吏、收邪食邪吏、收精食精吏、收溫食溫吏、誅符破廟吏、剛風騎置吏、飛龍騎吏等官，各二人出，並皆羅列，住立臣前後左右，咸受臣口中詞語，分別臣所奏上天官某章，關啟里中真官、注炁監察、考召里邑君、左右都平君、四面方位諸君將吏，天師所布下道上二玄三元、四始十二時辰皇天大帝、甲子諸官君、丙子仁君、五七赤陽君、二十五官君、考召諸君將吏等。臣所受某治男官女官二十四官、男炁女炁二十四炁、男職女職二十四職、治中左右陰陽二十四炁、建節監功大將軍，高下治中真炁、前部效功、後部效煞、驛亭令、驛亭丞，四部監章從事、按章從事、呈章從事、錄章從事、通章從事、禦章從事、定章從事、較章從事、齎章從事、五百印章從事，東九夷、南八蠻、西六戎、北五狄、中央三秦、玄元始三萬六千餘神，山川溪谷、社稷將吏。同誠上啟太清玄元無上三天無極大道太上老君，太上丈人天帝君，天帝丈人九老仙都君，九炁丈人、百千萬重道炁、千二百官君，太清金闕七寶玉陛下、天師女師、嗣師系師君夫人，大道門下，上官典者，幹佐小吏，奉行文書事。臣以肉質，觸事暗昧，職當申謄。咸宣師命，救濟民物。今時謹有某拜奏某章，在臣素案之上、函蘊之中。臣伏地宣章如法，功曹使者，對共料理，特蒙逕御，謹開玉函，伏讀章文。
　　次上手爐香，以龍頭書刀啟章函，
　　叩齒三通，祝曰
　　四明功曹，開函小吏。手執書刀，開發函軌。章文上奏，開通道理。亡者生天，存者蒙庇。急急如律令。
　　次從函中出章，於香上度過，叩齒三通，祝曰
　　五色之煙，衝章上天。五色之炁，衝章達帝。下官故炁，不得妄干。急急如律令。
　　次法師以章付侍經，侍經跪受章書，同侍香呈金魚置右，玉鴈置左。次宣章法師望天門再拜，長跪，至請官處，皆再拜，存伏如儀。宣章畢，置案上，以書刀鎮左，筆鎮右。法師再拜，歸位慰章如儀。次法師以章置御案香上熏之。次叩齒二通，遣章。
　　謹遣臣身中五體真官，官一小吏，十二書佐，冠帶垂纓，磨硯點筆。為臣及時操臣謹為某拜上天官某章，上詣某宮曹治。臣愚謬忝叅治籙，耳目閉塞，檢校不聰。所上章文，恐有錯誤。行列不端，文字不整。脫漏顛倒，音句不屬。將前作後，以左為右。事任陰陽神决吏、傳言書佐、習事小吏，隨章進對，龍頭書刀，尋文削治，長毫利筆，依儀證定。無令上官典者，有所遣卻，閉炁昇章，逕御太上老君御前左吏、歷關右吏，歷啟諸官君。歷第以次，分別關啟。當令臣所請者下，所召者到，所濟者度，所奏者達。若有下官故炁，邀截臣章文，不使上達者，錄付所在近獄，依律治罪，以明天憲。臣伏在案左，恭待聖恩報應。
　　封章入函
　　侍經捧章，監齋押之。威儀華夏讚，引至焚燎所。
　　侍經讀章，疏關
　　焚章頌
　　法師伏地，呈進如儀候。興舉送聖頌，長跪納官。
　　臣上章事訖，所出臣身中功曹使者，一切靈官君吏，各從臣眾妙之門而入，在左還左，在右還右。直使功曹，主領檢押，復於宮室，無令差互。後召又到，一如故事。叩齒三通，咽液三過
　　復爐
　　香官使者，左右龍虎君，侍香諸靈官，當令臣奏章之所，自然生金液丹碧芝英。百靈眾真，交會在此，香火爐前。當願弟子某合家受福，幽顯蒙恩。十方仙童玉女，侍衛香煙，傳奏臣所言，並所上章文，徑御至真無極大道玉皇尊帝御前。
　　出堂頌
　　天師前，禮謝
　　雲輿
　　送師
　　向來
　　念善
　　請恩設醮儀
　　古儀不載。唐先生有之，今隨有焉。若師古之士，當從晉唐舊法
　　先嚴潔排辦，香燈茶酒果醮獻之具，一一如法供養
　　次敕水凈穢，華夏升壇
　　入戶咒
　　繞醮筵，行香一周，道眾依序立班
　　各禮師，存念如法
　　衛靈咒
　　鳴法鼓二十四通
　　無上三天玄元始三炁太上老君，召出臣等身中，三五功曹、左右官使者、左右捧香、驛龍騎吏、侍香金童、傳言散花玉女、五帝直符直日香官，各三十六人出。出者嚴裝，關啟此間土地里域、真官正神。臣今正爾燒香，奉為某開建無上黃籙大齋，行道事竟，謹設清醮，一座幾分位。仰謝洪恩，願得太上十方正真生炁，降流臣等身中。令臣所啟，速達逕御太上無極大道至真玉皇上帝御前。
　　次長跪出官叩齒，咽液如法。納官同
　　謹出臣身中，五體真官功曹吏，出上三天、執法開化、陰陽功曹，度道消災、散禍解厄君吏，各一十二人出。臣等身中治職君吏，某治中建節監功大將軍，前部效功、後部效殺、驛庭令、驛庭丞、四部監功謁者，上仙上靈、直使功曹、左右官使者，陰陽神决吏、科車赤符吏、剛風騎置吏、驛馬上章吏、飛龍騎吏等官，各二人出。出者，嚴裝顯服，冠帶垂纓，整其威儀。功曹，弁朱陽之幘，冠通天之冠，衣皂紈單衣，腰帶龍頭之劍，捧持謁簿。使者，弁玄陰之幘，冠九德之冠，衣絳章單衣，腰帶虎符，齎執玉版。直使功曹，住立四方。正一功曹，住立中央。治病功曹，營衛臣身。左官使者，建節在前。右官使者，持幢在後。陽神决吏立左，陰神决吏立右。上部功曹住立上方，中部功曹住立身中。促氣功曹，催促十方。上部使者，遠望上天。中部使者，遠瞻八方。都官使者，繞帀臣身。狼吏虎賁、察奸鈎騎、都官僕射、天騶甲卒、天丁力士，治正執正吏、收神食神吏、收鬼食鬼吏、收炁食炁吏、收毒食毒吏、收精食精吏、收邪食邪吏、誅符破廟吏、剛風騎置吏、驛馬上章吏、飛龍騎吏等，並皆屯駐臣左右前後，受臣詞語，分別關啟。此間土地里域、真官監察、考召左右都平君，天師所布下二十八治、三十六靖廬、七十二福地、三百六十名山、崑崙等上宮洞天海嶽、三元四始、二十四炁、十二司神，太歲太陰、甲子諸官君、玄元始炁三萬六千神，在時受命章中，從事束夷、南蠻、西戎、北狄、中央三秦、五老神君，山川溪谷、靈官將吏。同誠上啟太上無極大道元始天尊，太上大道君，太上老君，太上丈人無上玄老君，十方無極大道道德眾聖天尊，至真大帝天帝，三十六部尊經，玄中大法師天師君，靈寶眾真、三界威靈。臣等夙命因緣，叨傳教法。告盟之日，約以行持。誓願蕆揚真風，廣化一切。今為弟子某虔遵科簡，修奉寶齋。已散瑤壇，載陳清醮。仰酬洪造，用表丹衷。伏乞功曹使者、飛龍騎吏，為臣傳奏，速令上達。所冀三清大帝、十極高真，普錫洪慈，分輝降鑒。流恩下土，施澤窮泉。福被存亡，慶均家國。臣誠惶誠恐，稽首頓首，激切之至。謹啟以聞。
　　各稱法位
　　具法位，奉行黃籙言功大醮法事。臣某與臨壇眾官等，謹同誠上啟虛無自然元始天尊、無極大道太上大道君、太上老君、高上玉皇、十方已得道大聖眾、至真諸君丈人、三十二天帝君、玉虛上帝、玉帝大帝、東華南極西靈北真玄都玉京金闕七寶瓊臺紫微上宮靈寶至真明皇道君、玄中大法師天師君、上相上宰、四司五帝、三界官屬一切真靈。臣謹為弟子某，恭修無上黃籙大齋。功圓事竟，謹涓吉夕。虔備醮修，延降諸天聖真、靈寶官屬、三界職司、一切主宰。願垂降駕，鑒察丹衷。臣等無任瞻天望聖，激切屏營之至，謹稽首再拜奏請。
　　次降聖　上香　進茶　獻酒
　　法事遶醮筵行香一周，至洞案前立
　　舉長吟法事
　　各稱法位
　　具法位臣某與弟子某臨壇官眾等，謹重誠上啟三清上聖、十極高真、天地靈仙、日月星宿、四司五帝、嶽瀆真官、靈寶仙曹、三界官屬、醮筵感降一切真靈。臣等夙承餘慶，得際真風。叨佩靈文，稟修玄教。功輕塵露，過重丘山。誠宜束身，以自收檢。而法許開度，佐國立功。凡有皈投，理難抑絕。死奉詞旨，敢不上聞。
　　宣詞
　　按如詞旨，備極精誠。齋主某虔奉道真，齎持法信。依按科簡，恭設皇壇。修無上之齋，竭事天之實。叩頭十極，歸仰三光。懺積罪於神經，謝宿愆於嶽瀆。隨方鎮綵，至潔至嚴。列位香燈，無虧無絕。青詞朱表，上達玄都。玉篆金書，下頒幽壤。諒齋功之成就，祈善願以周圓。幽顯均休，存亡獲慶。今者法事已悉，仙範既終。真馭返於上玄，法流分於下界。經收寶軸，道還玉京。卸梵炁之牌，倒碧蓮之纂。共惟三界，一切真靈，侍經威神，直壇將吏。爰從啟告，逮至散壇。依按典儀，九時朝奏。監臨翊衛，通達往來。勞役具官，驅馳將吏。敬陳醮禮，恭謝靈恩。伏願蹔駐雲軿，少留寶馭。享玆清潔，察此精誠。賜景福於家門，降祺祥於眷屬。幽冥開泰，生死荷恩。臣等無任虔切之至，謹稽首再拜，上香，酒伸亞獻。
　　次法事遶醮筵行香一周，至洞案前序立
　　舉長吟法事
　　具位臣某與弟子某等，謹重誠上啟太上三尊，十方眾聖，三界官屬，一切真靈。臣聞，大道無為，神功不測。生成天地，孕育萬靈。惠濟幽明，利霑品物。凡伸祈告，必獲感通。今弟子某宿植良緣，歸依正教。荷恩深厚，展敬虧違。寶齋已散於良宵，清醮再陳於吉夕。答天地生成之德，謝真靈衛護之恩。洗積世之愆尤，解百生之冤結。遷升往逝，保佑親姻。伏乞上聖垂慈，至真錫祐。三官注善，五帝記名。功德克周，善緣成就。福流無極，利及有情。先願宗祧先聖，社稷尊靈，長保丕圖，克昌厥後。皇帝天基惟永，睿筭無疆。四夷咸賓，五兵銷偃。陰陽葉序，風雨應時。歲有豐登，物無疵癘。次願弟子某等，億曾萬祖，苦爽幽魂，俱承妙善之功，咸獲超生之路。死魂受鍊，永拋有漏之緣；真性長存，頓悟無為之果。次乞臣等己身眷屬，舉族姻親。體合元和，神融妙道。金真玉瑩，增福祉於隆昌；鏡朗塵清，延壽齡於綿遠。災隨霧散，善逐雲臻。動植飛沉，寰中象外，俱霑巨福，咸沐玄恩。然願享祀神祇，此間土地，同承齋力，進品仙階。鎮宅寧家，安人護物。三途五苦、六道四生、兵死陣亡、沉魂滯魄，各蒙道力，溥受殊勳，速離幽關，早超真界。仰希真應，克副所祈。稽首虔恭，酒陳終獻。醮壇禮狀，恭對敷宣。
　　次奏獻車輦，錢馬
　　宣功德都疏
　　法事遶醮筵行香一周，至洞案前
　　序立
　　臣謹重誠上啟至真大聖，無極高尊，三界真靈，一切官屬。臣等祇奉仙科，慶成道典。禮既周於三獻，善斯降於百祥。所願從心，所求遂志。功霑水陸，善及存亡。一切有情，悉蒙玄澤。尚慮臣等學法未備，進止犯科。弟子某薦獻乖儀，修營有缺。願垂原赦，普降洪恩。塵世凡微，不敢稽滯。仰瞻真馭，已在雲霄。升車之恩，不違祈請。臣等下情，無任攀戀望恩之至。謹稽首再拜，奉送。
　　回軿頌
　　長跪，納官
　　臣奏啟事畢，向者所出功曹使者，並還臣身中。從眾妙門而入，在左還左，在右還右。直使功曹，主領檢押。各復本位，無令差互。須召又到，一如故事。
　　復爐
　　香官使者，左右龍虎君，侍香諸靈官，當令設醮之所，自然生金液丹碧芝英。百靈眾真，交會在此，香火爐前。當令存亡受福，家國霑恩，十方金童玉女，待衛香煙。傳臣向來所啟之誠，逕御太上無極大道至真玉皇上帝御前。
　　吟焚詞頌，至燎所
　　回向，念善
　　唱設醮事畢，眾官復位
　　無上黃籙大齋立成儀卷之二十二竟
　　無上黃籙大齋立成儀卷之二十三
　　三洞法師沖靖先生留用光傳太上執法仙士蔣叔輿修
　　科儀門
　　請光分燈儀
　　先備明燭一炬，置于三寶前，道眾列班齋壇，請齋官上香設拜，舉法事。
　　次法師同侍香侍燈，詣道前請光
　　法師啟白
　　具法位臣某上啟玉清上帝元始天尊，上清大帝靈寶天尊，太清大帝道德天尊，東極太一救苦天尊，十方尋聲救苦天尊，大慈大悲救苦真人，大慈大悲大慧真人，靈寶五師真君。臣聞四生冥昧，不離迷途；六趣昏蒙，長居永夜。自積無明之□垢，莫逢有赫之恩光。是以師寶垂慈，帝真流化。著迴耀降光之格，演然燈懺辠之儀。上照諸天，則三晨增耀；下輝九夜，則庶獄停酸。中映十方，遍資六趣。神光普被，妙用難明。今謹有弟子某，正薦亡親某乙　普薦在會眾魂開建無上黃籙大齋，用資超度，恭依科式，敷列壇場。然點神燈，開明幽暗。伏乞天光下濟，法澤旁流。放九色之明輝，度重泉之苦爽。十方法界，九夜冥關。盡憑照燭之功，俱遂升遷之願。稽首歸依，加持燈果。
　　大聖元始天尊
　　大聖玉宸天尊
　　大聖玄元天尊
　　法師以符燭置手中，宣迴耀神咒
　　九陽至清，三天道明。日月神華，星光合明。三華寶耀，混合羣晶。三寶發華，慧光發神。長降飛空，下燭幽冥。慧光一照，徧徹十方。三塗罷對，五苦停輪。火山息焰，冰消雪扃。刀化玉樹，劍變騫林。鐵城摧毀，魂升玉清。臣今上請，願賜開澄。日月靈妃，星光真人。一十二負，稽首奉行。分燈散輝，照徹寒庭。
　　法師以符燭就三寶前，請光在手，
　　宣分燈慧光咒
　　赤明開圖，運度自然。開明三景，億劫之先。今日大慶，沉魂受鍊。重昏幽暗，永閉寒泉。欲請慧光，照破冥關。冰寒溫和，爐炭息焰。刀山劍樹，永斷攀縁。回光十方，照耀諸天。魂消五累，業除勾連。三辰同暉，永劫元元。開光童子，承恩上玄。三光玉女，請如斯言。
　　侍香侍燈，各以紙燭，就法師所執符燭，分光三炬。
　　法師分輝
　　一生二，二生三，三生萬物。普照幽沉，見前清眾，請為分輝。
　　流光法界天尊
　　侍香侍燈，分點壇上燈燭。眾官各執紙燭，就法師手中，分光然點。壇席燈燭，並令周徧。光明朗徹，輝映十方。
　　眾官序立，詠迴耀飛光頌
　　法師回向
　　向來然燈功德，無量勝因。用薦幽靈，遷昇凈界。永離苦暗，長處光明。利及十方，恩霑六道。為上良緣，念三清無上天尊，太一救苦天尊，十方救苦天尊。不可思議功德。
　　金鍾玉磬儀
　　先置金鍾玉磬於都門外，香案前，鍾列左，磬列右。
　　次高功上香
　　都講宣白
　　伏以華林隱靄，環列天中之天；丹闕森羅，旁通象外之象。矧玉匱挺愛河之筏，而寶齋橫苦岸之舟。廣度迷津，齊登道果。制器有象，能事盍陳。輒稽大法之鴻儀，式按沖科之妙用。金鍾互奏，玉磬交鳴。四闢六通，間步虛之繚繞；九和十合，揚大梵之奫淪。神風靜默以凝和，灝炁飛騰而薦瑞。鸞歌鳳舞，虎嘯龍吟。希聲振而三景明，上徹寥陽之帝所；隱韻砰而九陰闢，下通鬱絕之神鄉。臣等肅建靈壇，祗迎寶馭。仰祈肸響，俯格精誠。稽首歸依，無極大道。
　　振金鍾二十五聲
　　伏以九陽隱韻，大音希聲。象含圓極之容，量廓太虛之度。憑真寂以感聖，冀玄和而聚仙。有叩則鳴，如谷答響。虛凌恢漠，極丹禁之華堂；默感璇璣，潛九空之雅觀。至外無外，知空不空。密運玄音，一新功範。
　　宣召陽神咒
　　元範恢漠，九霞映空。丹靈顯著，五緯交通。真陽激徹，韻合玄官。元始徘徊，羣仙敬從。萬炁齊仙，隱微降衷。道生自然，與道合真。
　　擊玉磬三十聲
　　伏以瑤壇蠲潔，玉磬琳琅。六合之真宰凝神，九野之陰靈稽首。垂光五應，分盻三塗。警悟覺昏，還元返本。妙有之真機感妙，虛玄之逸響合虛。冥合自然，作成祕範。
　　宣召陰神咒
　　高上太虛，瓊宮紫房。玄壇制器，玉磬琳琅。霞霄振舉，乾坤合張。陰生梵唱，流演元綱。慶雲生門，昇度淪亡。克成高仙，永處福鄉。與道合真。
　　鍾磬交振三十六聲
　　伏以飛虛掣翠，遏紫電於遙空；流烽垂晶，散幽微於玄漠。雲璈萬戰，風詠千箏。龍含虎炁以迎祥，玉和金風而呈瑞。輕銷四舉，映玄壇髻實之間；薄霧九沉，引法界虛無之路。九和二炁，十合三宮。雨露恩霑，風雲慶會。
　　混合二炁，表陰著陽。金和動瑞，玉潤靜昌。交感上下，格于十方。窈振玄宮，環珮鏘䙌。靈符所告，嚴肅壇。祕範重宣，萬神開張。與道合真。
　　振金鍾九聲
　　擊玉磬六聲
　　伏以混茫始判，天地殊形。澄高清於九億萬重，凝滓滯於三十六壘。音通象外，韻徧無方。流八極探沉之端，通五行造化之表。龍蟠雲聚，振寰海之邪蹤；虎伏風平，明人天之真識。辟非之效，禁壇之功。莫盡讚揚，故先遵奉。今則清場初啟，迎祥於太漠之鄉；紫範恭宣，施澤於重陰之境。金鍾清徹，玉磬含和。召十方陽德之靈，集九地陰冥之宰。普臨法會，共證齋功。清眾同誠，旋行讚詠。
　　無上黃籙大齋立成儀卷之二十三竟
　　無上黃籙大齋立成儀卷之二十四
　　三洞法師沖靖先生留用光傳太上執法仙士蔣叔輿編
　　科儀門
　　九幽神燈儀
　　陳設畢，法師焚香，存神，叩齒二十四通。
　　啟白
　　具法位某上啟黃籙會中，無鞅仙聖，九幽主宰，一切真靈。咸望洪慈，俯回洞鑒。伏聞二儀定位，三炁開光。晦明分晝夜之殊，幽顯辨昇沉之像。十方法界，九夜冥關。憑道力以潛通，仗神輝而洞照。今謹有黃籙大齋主某，伏為資薦某靈，開建黃籙大齋，乞於齋次，依法然燈。破暗續明，祈恩請福。當乞上關三景，下白九幽。宣達齋誠，導迎景貺。九霄八極，六趣三塗。盡憑照燭之功，俱遂遷昇之果。稽首歸依，無極大道。
　　十方靈寶天尊
　　伏聞大道分形，真精布化。奠三才而立極，斡萬化以居中。今奉為黃籙大齋主某，資薦某靈，謹然九幽神燈，上照諸天福堂之內，朗徹光景，輝映萬空。中照中宮境域神州，妖惡潛消，災凶殄息。下照中央普掠之獄，破諸幽暗，開諸光明。劍樹韜鋒，刀山斷刃。無邊辠爽，一切窮魂，息苦停酸，除愆滅辠。俱入光明之界，永離炁暗之鄉。清眾歸依，虔誠讚詠。
　　九幽拔罪天尊
　　伏聞，一炁洪濛，二儀開闢。木德號發生之府，慈尊垂拯拔之科。今奉為黃籙大齋主某，資薦某靈，謹然九幽神燈，上照東方無極諸天福堂之內，陽光煥赫，照徹東方。中照震卦卯位三宮青帝之方，清蕩凶災，掃除妖翳。下照東方風雷地獄，破諸幽暗，開諸光明。息震雷霹靂之威，免飄戟飛戈之難。無邊罪爽，一切窮魂，落黑府之罪名，上青元之生籙。解脫憂苦，升證光明。清眾歸依，虔誠讚詠。
　　威光寶際天尊
　　伏聞，三炁開光，五靈分化。丹簡注長生之籙，朱陵開冶鍊之庭。今奉為黃籙大齋主某，資薦某靈，謹然九幽神燈，上照南方無極諸天福堂之內，陽華洞朗，照徹無窮。中照離卦午位九宮赤帝之野，消平災沴，掃除妖氛。下照南方火翳地獄，破諸幽暗，開諸光明。停火城考對之威，息塗炭炮炙之苦。無邊罪爽，一切窮魂，永辭長夜之鄉，逕上丹靈之界。常居福慶，永獲善緣。清眾歸依，虔誠讚詠。
　　光流萬變天尊
　　伏聞，空青結字，太白流精。西華分太妙之都，右極控浮羅之嶽。今奉為黃籙大齋主某，資薦某靈，謹然九幽神燈，上照西方無極諸天福堂之內，神光煥耀，朗映太空。中照兌卦酉位七宮白帝之境，掃除氛穢，蕩滌凶災。下照西方金剛地獄，破諸幽暗，開諸光明。停金槌鐵杖之威，息穿腹塞心之苦。無邊罪爽，一切窮魂，克超解脫之門，逕入莊嚴之界。冤仇和釋，智慧圓通。清眾歸依，虔誠讚詠。
　　寶光通照天尊
　　伏聞，太茫浩劫，五炁應真。敷大化於玄天，配神功於黑帝。今奉為黃籙大齋主某，資薦某靈，謹然九幽神燈，上照北方無極諸天福堂之內，祥光昭灼，徹照無邊。中照坎卦子位一宮黑帝之野，蕩除邪穢，洗滌凶災。下照北方溟泠地獄，破諸幽暗，開諸光明。停冰戟霜刃之威，息長夜丘寒之苦。無邊罪爽，一切窮魂。願乘懺拔之功，逕上空真之境。永離惡趣，超證仙鄉。清眾歸依，虔誠讚詠。
　　金華廣耀天尊
　　伏聞，乾道流形，艮山列位。總生化於蒼元之境，扇靈風於紫極之庭。今奉為黃籙大齋主某，資薦某靈，然九幽神燈，上照東北方諸天福堂之內，靈光洞朗，照映虛空。中照艮卦八宮丑寅之野，肅清災沙，摧蕩凶邪。下照東北方鑊湯地獄，破諸幽暗，開諸光明。永停煮漬之威，普化清凉之境。無邊罪爽，一切窮魂。逕登長樂之鄉，永離重陰之苦。形神升度，債業蠲消。清眾歸依，虔誠讚詠。
　　太微光範天尊
　　伏聞，梵炁騰精，巽方並極。惟妙寂莊嚴之界，有好生度命之尊。
　　今奉
　　為黃籙大齋主某，資薦某靈，然九幽神燈。上照東南方無極諸天福堂之內，光華普照，煥耀無涯。中照巽卦四宮辰巳之野，蠲消邪惡，摧滅凶災。下照東南方銅柱地獄，破諸幽暗，開諸光明。停猛烈火焰之威，息表裹焦爛之苦。無邊罪爽，一切窮魂。永辭長夜之鄉，逕上耀真之境。罪根蕩滌，神識清閑。清眾歸依，虔誠讚詠。
　　流光應現天尊
　　伏聞，真風散景，梵炁含光。列厚載於坤維，顯元功於乾德。今奉為黃籙大齋主某，資薦某靈，然點九幽神燈。上照西南方無極諸天福堂之內，流光洞徹，照耀無窮。中照坤卦，二宮申未之鄉，掃除陰沴，清蕩凶邪。下照西南方屠割地獄，破諸幽暗，開諸光明。停倒懸割切之威，息肢體零落之苦。無邊罪爽，一切窮魂。消累劫之愆尤，釋多生之罪考。宿根清凈，善果圓成。清眾婦取，虔誠讚詠。
　　通光普照天尊
　　伏聞，元精既闢，天闕肇開。眾星垂拱極之文，萬象體元亨之運。為黃籙大齋主某，資薦某靈，然九幽神燈。上照西北方無極諸天福堂之內，光華朗徹，照映太虛。中照乾卦六宮戌亥之分，掃清妖惡，蕩滅凶災。下照西北方火車地獄，破諸幽暗，開諸光明。停刀輪運轉之威，息燒炙焦爛之苦。無邊罪爽，一切窮魂。浴流火以鍊形，詣明霞而證道。罪消北府，名度南宮。清眾歸依，虔誠讚詠。
　　洞靈無上天尊
　　向來然燈功德，上明三界，下煥九幽。睹此光明，同霑福力。即使火山息焰，冰池靜波。吞火食炭，化為甘露。金槌鐵杖，變成蓮花。若存若亡，俱登道果。九幽地獄，無量罪魂。或是九祖七玄，或是先亡後逝，或識不識、若冤若親。墮此獄中，受諸罪報。或先親作業，或七世為非，或三業六情，或十惡五逆。當生之日，不悟善緣。自作自為，違天負地。命歿之後，幽擊陰司。五苦交煎，眾惡備受。罪終報盡，方獲托生。展轉三塗，輪迴六趣。動經億劫，出離無由。一失人身，永乖賢路。自非大道遷拔，至聖垂慈。長夜冥冥，何時解脫。因今懺悔，然燈燒香，願睹光明，萬罪消釋；乘功德力，託化人天，禮覲天尊，聞經悟法。諸惡永息，眾善遵行。世世生生，常歸正道。為此良緣，再憑稱念，九幽拔罪天尊。不可思議功德。
　　杜廣成先生曰：上元金籙簡文真仙品曰，然燈威儀，為帝王國主，上消天災正天分度，下安兆庶濟拔存亡。當然九幽神燈，上照九天福堂，下照九幽地獄。人天蒙福，生死荷恩。夫然九幽燈者，當市清凈香油，不得用非義之財及濁雜葷穢之物，或以諸香宿漬於其中，取其燈焰，芳潔散流。香炁上感諸天，下蠲腥雜。燈光朗徹，消暗繼明，即大獲功德。九幽之燈，當於靈壇廣殿、眾聖之前。分為九樹，依九位陳列，樹列九盞。或一樹九層，層列九巵。九九之數，法天象地。下開九夜，上達九玄。濟存披亡，最為勝福。或力不及者，止辨九巵，不必備用此儀，止焚香告真，精誠冥祝，功德通感，亦一揆也。或隨位、備漿、水、粥、時果九分，或八十一分列於九位之前，尤為精妙。
　　九獄神燈儀
　　道眾立獄所，齋官上香，法師告玉清破地獄真符。
　　具法位臣某焚香，上啟三清上帝、太一救苦天尊、九幽拔罪天尊、十方救苦天尊、大慈大悲救苦真人、大慈大悲大慧真人、玄中化主、三天聖師、天地水官帝君、北陰酆都大帝、五嶽聖帝、水府扶桑大帝、三十六壘土皇君、東方風雷地獄主者、南方火翳地獄主者、西方金剛地獄主者、北方溟冷地獄主者、東北方鑊湯地獄主者、東南方銅柱地獄主者、西南方屠割地獄主者、西北火車地獄主者、中央普掠地獄主者、酆都十八地獄主者、酆都八大地獄主者、酆都三十六地獄主者、酆都三官二十四地獄主者、五嶽地獄四瀆地獄主者、十二河源地獄主者、冥關幽路一切冥司地道功曹、里域真官、虛空監察、應感威靈。願降無私，同回有監，以今伏為黃籙大齋主某，資薦亡親某，開建無上黃籙大齋，依法然懺九獄神燈一壇，告行玉清寶籙、破地獄真符，依準上帝符命，時刻昇遷。天牢地獄、冥關幽路、長夜泉扃、一切冥司、效職百靈、考官掾吏，敬聽上玄符命，開關啟路，毀鎖張門，赦拔係薦亡魂，及九幽十道、囚獄沉魂等眾。不以罪業輕重，普皆釋放。部衛前來，制魔保舉。度品南宮，死魂受鍊。仙化成人，隨劫輪轉，與天齊年，永度三塗五苦八難，超淩三界，逍遙上清。寶籙真符，謹當告下。
　　宣符命，告文
　　法師召神
　　謹召地道功曹，恭對道前，承受符命。告下十方，依律赦罪。
　　宣關　焚符
　　舉明燈頌，旋遶一匝
　　法師化身為太一救苦天尊，行持如本儀。侍燈執卷，宣白
　　一元布化，高卑分天地之形；三炁開光，幽顯定升沉之象。聚仙聖於碧落空歌之境，拘罪魂於羅酆泉曲之鄉。業識相因，輪迴受報。一淪惡趣，永墮冥關。億劫不睹於光明，長夜備嬰於苦惱。玉京上聖，金闕玄真。大慈大悲，普濟普度。著回耀降光之格，垂續明破暗之文。俾承懺滌之功，克遂超昇之願。今謹有黃籙大齋主某，資薦亡靈某修奉大齋，超生仙界，乞於齋次，依法然燈。伏願三境帝師、十方應號尋聲救苦太一慈尊，放九色之神輝，破重泉之幽暗。無鞅世界，受苦眾生，願睹燈光，自識宿命。思愆悔罪，息苦停酸。乘道力以超遷，憑真符而關濟。煥明九地，輝映三塗。普及含靈，同臻道果。見前清眾，同為讚揚。
　　九幽拔罪天尊
　　九幽之東，曰風雷獄。飛戈飄戟，衝突罪人。今謹為黃籙大齋主某人，資薦亡靈某。乞按靈寶科格，然懺九獄神燈。伏願東方大慈救苦玉寶皇上天尊，普放祥光，照破幽獄。慈風廣扇，咸停霹靂之威；慧力靈通，永息風雷之考。亡靈超度，罪爽遷昇。入丹霍以煉神，詣青華而受記。見前清眾，請為讚揚。
　　玉寶皇上天尊
　　稽首華林境，玉寶皇上尊。願垂大慈力，拔度此亡魂。出離風雷獄，往生人天道。不可思議功德。
　　法師左玉清訣，右執策杖。叩齒九通，於獄前，咒曰
　　九炁生煙，玉寶慈尊。皇上正炁，流降冥空。雷霆息威，偃息迅風。戟戈摧折，罪惡傾奔。元始靈命，昇濟魂宗。
　　十方救苦天尊就燈焚旛套於獄中。法師叩齒九通，默誦開光咒；執策杖於獄前；依內鍊大旨，本章行持，存元始寶光照破幽獄。次存黃色雲氣，覆於一方，餘獄同此行持
　　九幽東南，曰銅柱獄。令諸罪人，手抱足登。今謹有黃籙大齋主某，資薦亡靈某。乞按靈寶科格，然懺九獄神燈。伏願東南方大慈救苦好生度命天尊，普放慈光，照破幽獄。神輝洞照，自除熱惱之威；業債消平，永斷攀緣之苦。惡根斷絕，屍穢沈零。咸登解脫之鄉，逕上逍遙之路。見前清眾，請為讚揚。
　　好生度命天尊
　　稽首碧霞境，好生度命尊。願垂大慈力，拔度此亡魂。出離銅柱獄，往生人天道。不可思議功德。
　　師執策杖，行持如前，咒曰
　　生化梵陽，一炁好生。度命大聖，普度無窮。焦爛生肌，熱惱散衝。炎然鋼柱，永滅無營。苦除罪考，上升仙宮。
　　十方救苦天尊焚符旛，破獄如前儀
　　九幽之南，曰火翳獄。令諸罪人，吞火食炭。今謹有黃籙大齋主某，資薦亡靈某。乞按靈寶科格，然懺九獄神燈。伏願南方大慈救苦玄真萬福天尊，普放祥光，照破幽獄。火山息焰，沐慧露於清凉；業道停輪，被慈雲而開泰。無邊罪爽，一切窮魂。神登流火之庭，面禮丹皇之聖。見前清眾。請為讚揚。
　　玄真萬福天尊
　　稽首梵天境，玄真萬福尊。願垂大慈力，拔度此亡魂。出離火翳獄，往生人天道。不可思議功德。
　　法師行持如前儀，咒曰
　　三炁丹華，萬福玄真。吹呼陽光，拔度幽魂。火翳頓滅，炎生靈風。炮炙塗炭，法雨慈雲。慧光布化，罪考消蠲。一如告命，群靈敬聽。
　　十方救苦天尊焚符旛，破獄如前儀
　　九幽西南，曰屠割獄。倒懸罪人，刀劍割體。今謹有黃籙大齋主某，資薦亡靈某。乞按靈寶科格，然懺九獄神燈。伏願西南方大慈救苦太靈虛皇天尊，普放祥光，照破幽獄。真陽下濟，生劍戟之蓮花；逝魄上升，睹慈尊之玉相。開明本性，早入慧源。悟業障之本空，得形神之自在。見前清眾，請為讚揚。
　　太靈虛皇天尊
　　稽首耀真境，太靈虛皇尊。願垂大慈力，拔度此亡魂。出離屠割獄，往生人天道。不可思議功德。
　　法師行持如前儀，咒曰
　　坤蠡虛皇，太靈高尊。景色元輝，下照幽官。風刀割切，摧刃到鋒。罪魂零落，肌復神沖。永離荼毒，隨證仙宗。
　　十方救苦天尊焚符旛，破獄如前儀
　　九幽之西，曰金剛獄。金槌鐵杖，亂考罪人。今謹有黃籙大齋主某，資薦亡靈某。乞按靈寶科格，然懺九獄神燈。伏願西方大慈救苦太妙至極天尊，普放輝光，照破幽獄。炎炎烈火獄，慈風扇而熱惱蠲；重重金剛山，法雨霑而憂勞息。洞開劫夜，超度窮魂。逍遙七炁之天，輪轉十華之界。見前清眾，請為讚揚。
　　太妙至極天尊
　　稽首金光境，太妙至極尊。願垂大慈力，拔度此亡魂。出離金剛獄，往生人天道。不可思議功德。
　　法師行持如前儀，咒曰
　　七炁素英，太妙至極。金光寶耀，普度魂識。鐵杖考掠，永使脫離。金鎚刀叉，應時銷摧。天慈赦宥，無敢有違。魂升太素，逍遙神儀。
　　十方救苦天尊焚符旛，破獄如前儀
　　九幽西北，曰火車獄。車輪冰刃，割切罪人。今謹有黃籙大齋主某，資薦亡靈某。乞按靈寶科格，然懺九獄神燈。伏願西北方大慈救苦無量太華天尊，普放祥光，照破幽獄。尸魄受煉，度十方世界苦惱之根；死魂生身，出八門曠蕩塗炭之境。羅酆息對，幽夜煥明。普令九地之幽沉，盡沐重玄之惠澤。見前清眾，請為讚揚。
　　無量太華天尊
　　稽首妙道境，無量太華尊。願垂大慈力，拔度此亡魂。出離火車獄，往生人天道。不可思議功德。
　　法師行持如前儀，咒曰
　　乾靈玉真，無量太華。天元正炁，廓照無涯。火車毀輪，消滅蹤轍。潰爛腐魂，變形玉葩。神聚魂凝，上詣仙家。
　　十方救苦天尊焚符旛，破獄如前儀
　　九幽之北，曰溟泠獄。冰戟霜刃，衝突罪人。今謹有黃籙大齋主某，資薦亡靈某。乞按靈寶科格，然懺九獄神燈。伏願北方大慈救苦玄上玉宸天尊，普放慈光，照破幽獄。祥煙塞死，開南上之生門；冰池靜波，息北陰之業對。罪根散釋，債訟消平。逕登快樂之天，永斷輪迴之路。見前清眾，請為讚揚。
　　玄上玉宸天尊
　　稽首定真境，玄上玉宸尊。願垂大慈力，拔度此亡魂。出離溟泠獄，往生人天道。不可思議功德。
　　法師行持如前儀，咒曰
　　五炁素精，玄上玉宸。九和陽光，普濟靈魂。清香周布，惡穢散氛。冰戈霜刃，消蕩其根。九天道炁，永除寒扃。罪考解脫，逕上南宮。
　　十方救苦天尊焚符旛，破獄如前儀
　　九幽東北，曰鑊湯獄。煮漬罪人，肢體爛潰。今謹有黃籙大齋主某，資薦亡靈某。乞按靈寶科格，然懺九獄神燈。伏願東北方大慈救苦度仙上聖天尊，普放祥光，照破幽獄。苦魂罪魄，咸超解脫之鄉；朔獄幽牢，盡化清凉之境。輪停五道，澤灑十方。共乘無上之因，咸造無為之果。見前清眾，請為讚揚。
　　度仙上聖天尊
　　稽首長樂境，度仙上聖尊。願垂大慈力，拔度此亡魂。出離鑊湯獄，往生人天道。不可思議功德。
　　法師行持如前儀，咒曰
　　鎮劫保運，神景慈尊。化形救苦，度仙上聖。惠澤流布，鑊湯滅爨。沸煮火爛，形復端正。湯化甘涼，蓮生赤柄。永出苦獄，普登元應。一如靈命，鬼官做聽。
　　十方教苦天尊焚符旛，破獄如前儀
　　九幽中央，曰普掠獄。拷掠罪人，痛毒難忍。今謹有黃籙大齋主某，資薦亡靈某。乞按靈寶科格，然懺九獄神燈。伏願上方大慈救苦玉虛明皇天尊、下方大慈救苦真皇洞神天尊，普放祥光，照破幽獄。神燈朗耀，洞成不夜之鄉；劍樹摧鋒，悉化騫林之境。亡靈受度，罪爽蒙原。永除五苦之根，具足六通之慧。一見前清眾，請為讚揚。
　　玉虛明皇天尊；
　　稽首梵天主，明皇洞神尊。願垂大慈力，拔度此亡魂。出離普掠獄，往生人天道。不可思議叻德。
　　真皇洞神天尊
　　法師行特如前儀，咒曰
　　上元玉虛，明皇紫宸。下洞九淵，真皇洞神。慧慈二光，普度亡魂。刀山劍樹，立化騫林。拷掠苦毒，徑除酸辛。鋸解倒懸，永不經由。鐵城破散，鬼官遷真。億劫罪爽，普度朱陵。十方告命，群靈奉聽。敢不奉命，列奏玉宸。
　　十方教苦天尊焚符旛，破獄如前儀
　　太一救苦天尊
　　師靈寶訣，執所懷青玄破酆都符，密念化形咒，同回光符，併焚獄中。再心祝，存燈光成百寶祥光，上達九霄，下徹九地。存化無量天尊，遍入九幽，一切罪魂，俱蒙原赦。師執酆都山真形。掐玉清訣，咒曰：
　　元始符命，制魔奉行。保舉亡魂，度品南宮。酆山銷盡，三官解刑。赦縛閉業，受化更生。隨品鍊度，上登福庭。
　　咒畢，焚之。以舌柱上腭，存元始在頂中金光，滿口吹灰東北放訣。
　　眾誦破酆都周，及甘露通真咒。旋繞，師執柳枝水盂灑之。
　　北帝六宮，蓋腸精之不照；朔幽九獄，乃罪爽之所居。非憑上聖之威光，莫啟重泉之生路。今者奉為黃籙大齋主某，資薦亡靈某，依科行道，如法然燈。列字玉清，允集升遷之路；注名黃籙，爰彰開度之恩。凡流蕩之苦魂，獲皈依於正道。仰賴巍巍之大範，悉超渺渺之仙源。一切含靈，俱蒙法潤。恩覃家國，澤被存亡。稽首皈依，無極大道。為上因緣，念太一救苦天尊、九幽拔罪天尊、朱陵度命天尊、隨願往生天尊、逍遙快樂天尊，無量不可思議功德。
　　五苦迴耀輪燈儀
　　先於地戶上，依式然燈訖。道眾序立燈所，舉迴耀飛光頌，旋燈一周。法師同齋官上香設拜。
　　宣白
　　妙道開先，方圓定位。澄高清而為乾蓋，凝混黃而作坤輿。分奠三光，敷張萬化。上窮有頂，旁及無垠。凡屬照臨，皆歸覆育。惟人心之善惡異趣，故業道之報對殊塗。三業未除，寧離三塗之考；五蘊不滅，難停五苦之輪。既墮陰關，莫超生界。朔單鬱絕，泉曲羅酆，三十六泉，二十四獄，羈囚罪魄，拘閉窮魂。不睹光明，無由解脫。是以元皇悲憫，太上哀憐。垂然燈破暗之科，著懺罪遷神之式。輪轉取像於車轂，方圓用法於乾坤。施此慈光，滅諸苦暗。今謹有黃籙大齋主某，伏為資薦亡靈某，及一切罪魂，崇建無上黃籙大齋，恭依科格，然迴耀神燈一壇。懺拔罪根，遷昇逝爽。伏願三晨迴耀，煥明八極之鄉；五道開光，永息九幽之苦。庶仗慧慈之澤，克登解脫之門。謹按沖科，關行法事。
　　寶光九夜天尊
　　次眾官旋至輪燈西面，東立
　　第一輪迴之道，名為色累苦心門。一切眾生，馳騁淫心，恣縱情慾。身謝之後，受泰山地獄苦。今謹有黃籙大齋主某，依按科格，然懺神燈。奉為亡靈某及一切罪魂，落滅色累之根，解釋心神之苦。伏願九清鑒映，三寶迴光。俯垂赦宥之慈，下濟泰山地獄之難。
　　轉輪聖王天尊
　　法師左玉清訣，右策杖行持。念隱語，就燈焚旛，以柳枝凈水灑之。
　　玄燈照上虛，九天煥然明。寥寥金樓裹，梵音誦洞經。諸天迴龍駕，下降慰眾靈。魔主執符命，上奏太帝庭。不可思議功德。
　　眾官旋至輪北面，南立
　　第二輪迴之道，名為愛累苦神門。一切眾生，飄蕩愛河，流吹慾海。身謝之後，受風刀地獄苦。今謹有黃籙大齋主某，依按科格，然懺神燈。奉為亡靈某及一切罪魂，落滅愛累之根，解釋神形之苦。伏願玉京上聖、金闕高尊，俯垂開濟之慈，下濟風刀地獄之難。
　　轉輪聖王天尊
　　法師行持，如前儀
　　玄燈映太無，明光徹高虛。幽幽長夜府，百結解散舒。萬劫一時釋，九玄天堂居。羽騎迅飛輪，往造太帝廬。不可思議功德。
　　眾官旋至輪東面，西立
　　第三輪迴之道，名為貪累苦形門。一切眾生，貪名徇利，耗氣傷形。身謝之後，受摙山負石苦。今謹有黃籙大齋主某，依按科格，然懺神燈。奉為亡靈某及一切罪魂，落滅貪累之根，解釋形神之苦。伏願大羅真帝、浩劫元尊，俯垂濟拔之慈，下濟摙山負石地獄之難。
　　轉輪聖王天尊
　　法師行持，如前儀
　　玄燈藹九真，無極超上宮。落落演文字，玉音徹太空。足躡天一階，流盻觀十方。金虎著命籍，長居太帝房。不可思議功德。
　　眾官旋至輪南面，北立
　　第四輪迴之道，名為華競苦精門。一切眾生，貪競榮華，耗散真氣。身謝之後，受填作江河地獄之苦。伏願玄都上聖、紫闕高真，俯垂大宥之慈，下濟填作江河地獄之難。
　　轉輪聖王天尊
　　法師行持，如前儀
　　玄燈朗幽夜，晃然發光容。欣欣七祖釋，長離八難中。沐浴蘭香湯，結友與喬松。提携十天真，長與太帝同。不可思議功德。
　　眾官旋至輪東北面，西南立
　　第五輪迴之道，名為身累苦魂門。一切眾生，耽迷妄境，勞役魂神。身謝之後，受吞火食炭、鑊湯地獄苦。今謹有黃籙大齋主某，依按科格，然懺神燈。奉為亡靈某及一切罪魂，落滅身累之根，解釋魂神之苦。伏顯十方真聖、三界慈尊，腑垂超度之慈，下濟火炭鑊湯地獄之難。
　　轉輪聖王天尊
　　法師行持，如前儀
　　玄燈徹九天，如然九幽開。靡靡九祖釋，反胎生玉階。冥心歸洞虛，不渴亦不飢。玄黃五色帳，身生羽毛衣。不可思議功德。
　　眾官旋歸本位
　　紫聖垂慈，著迴耀降光之格；清真演化，垂遷神拔罪之儀。普為沉迷，開明幽暗。上照九天，則三晨增耀；下輝九地，則庶獄停酸。澤酒重泉，恩霑六道。北陰夜府，受罪窮魂。睹此燈光，永離惡趣。十方法界、一切有情，自一起五，而輪迴生返。六合無而煩惱息。咸超自在，長處光明。為上因緣，念大聖元始天尊、太上大道君、太上老君、太一救苦天尊、九幽拔罪天尊、朱陵度命天尊。不可思議功德。
　　右五咒，出陸天師然燈禮祝儀，名九幽五方燈領。
　　無上黃籙大齋立成儀卷之二十四竟
　　無上黃籙大齋立成儀卷之二十五
　　太上執法仙士蔣叔輿修
　　科儀門
　　颺旛儀
　　先於颺旛處設立香案一隻，法師同齋官上香。
　　祝曰
　　具法位臣某上啟太上無極大道至真無上三十六部尊經、真文寶符，太上三尊、十方眾聖、東極天宮長樂舍內天慈仁者、尋聲赴感太一救苦天尊、東方玉寶皇上天尊、南方玄真萬福天尊、西方太妙至極天尊、北方玄上玉晨天尊、東北方度仙上聖天尊、東南方好生度命天尊、西南方太靈虛皇天尊、西北方無量太華天尊、上方玉虛明皇天尊、下方真皇洞神天尊、朱陵度命天尊、轉輪聖王天尊、超度化昇天尊、大慈大悲救苦真人、大慈大悲大惠真人、大慈大悲拔罪真人、大慈大悲拔度真人、太陽鬱儀帝君、太陰結璘皇君、中央北斗九皇君、玄中大法師，三界官屬，一切威靈。臣聞元皇設教，俯為一切之含生；黃籙垂科，普度九幽之苦趣。建齋實修崇之本，颺旛乃資悼之先。將啟靈壇，宜騰寶號。今謹有某官某，正薦亡故某靈　普薦在會眾魂開建無上黃籙大齋，用資超度，肇崇寶剎。祗揭華旛。企真馭之遐臨，乞恩光之降鑒。願迴景耀，燭以靈輝。稱號一聞，三塗隨聲而離苦；垂終所指，八紘被蔭以遷昇。臣等修敬以時，歸誠如在。懼人寰之溷濁，勤天步之逶遲。仰賴至仁，俯矜微素。今有靈旛，赦罪神咒，謹為宣揚。
　　黃籙開度，三界十方。四生六道，同到道場。生神遷魄，萬劫不忘。旛之為體，隨風飛颺。風之所被，各從其方。重陰之府，九夜之鄉。地獄餓鬼，旁生無鞅。皆得解脫，上昇天堂。急急如太上度生律令。
　　次揭譒　舉
　　靈旛赦罪天尊
　　上來揭旛功德，無量殊因，並用回施。十方三界，六道四生。共證玄功，同成道果。為上因緣念大聖元始天尊、太上大道君、太上老君、太一救苦天尊、十方救苦天尊。不可思議功德。
　　開啟轉經儀
　　道眾齊集經所，面三寶上帝前，序立。
　　舉啟堂頌
　　法師上香，啟白
　　具法位臣某焚香上啟妙無上帝自然元始天尊、無上道寶妙有上帝、虛皇玉宸大道君、無上經寶至真大帝、萬變混沌玄元老君、無上師寶昊天玉皇上帝、紫微天皇大帝、紫微北極大帝、太微南極長生大帝、東極太一救苦天尊、十方尋聲救苦天尊、玉京玄都紫微上宮十方大聖飛天上真、九天上帝、五老上帝、三十二天帝君、日宮太陽帝君、月宮太陰皇君、五星五德真君、南斗六司星君、北斗七元星君、二十八宿周天分度星君、九天天曹諸司真宰、三官大帝、五師真君、三十六部尊經三洞威神、三寶官屬天真皇人妙行真人、十方無極飛天神王長生大聖、無量度人三洞四輔侍經真官、玉童玉女、北陰玄天酆都大帝十宮真人、扶桑大帝暘谷神王、三河四海九江水帝、洞天福地治化仙官、五嶽聖帝、里社靈司、虛空監察、直符直事，三界應感，一切威靈。普同供養。香乃玉華散景，九炁凝煙。香雲密羅，逕衝九天。當願侍香金童、傳言玉女，傳臣啟奏，上聞帝前。令臣所啟。咸乞如言。臣聞玉字金書，道闡重玄之化；瓊章寶範，文生空洞之先。保鎮邦家，超淩品彙。神功靡測，奧義難窮。以今奉為齋官某，正薦亡親某乙　普薦在會眾魂，崇建無上黃籙大齋，用祈昇濟，預取今辰，轉誦太上諸部真經，琅函睿號。恭憑道力，普濟幽沉。仰冀恩光，俯垂證鑒。臣下情無任虔懇皈依之至，聞經文疏，謹用表宣。
　　宣開經疏宣畢，就焚之。眾官各就位
　　舉三皈儀讚
　　舉道場眾等，執簡當心，平坐如法
　　舉讚詠如法　舉宿命讚
　　行香水凈手　敷經文
　　唱靜念如法　法師念玄蘊咒
　　啟經
　　雲篆太虛，浩劫之初。乍遐乍邇，或沉或浮。五方徘迴，一丈之餘。天真皇人，按筆乃書。以演洞章，次書靈符。元始降下真文，誕敷昭昭，其有冥冥。其無沉痾，能自痊塵。勞溺可浮，幽冥將有，賴由是升仙都。以今奉為鄉貫某處，黃籙大齋主具官某，伏為亡親正薦某至福佑見存，普薦隨齋意改易，已於今月某日預告三天，關謄三界。謹集見前清眾，開啟轉誦太上洞玄靈寶諸品真經，回獻三寶上帝、十極高真、三元三界、嶽地水府，齋壇合會，係醮威靈，並資悼亡靈，十方罪爽。真經寶號，功德圓滿，別具表宣。若乞聖鑒昭回，帝慈孚佑。斬地根於死戶，業對停閑；鍊陰魄於生門，形神昇度。八方清泰，九夜煥明。普令有識之含靈，皆證無為之妙果。為上因緣，念大聖元始天尊、太上大道君、太上老君、太一救苦天尊、九幽拔罪天尊、朱陵度命天尊、法橋大度天尊、火鍊丹界天尊、轉輪聖王天尊、隨願往生天尊、逍遙快樂天尊、高真妙果天尊、十方靈寶天尊，不可思議功德。
　　啟經讚
　　轉念如儀存思之法，並見升壇轉經儀
　　神虎告玉札儀
　　先排辦凈茶酒果供養，道眾依次序立，法師存變如儀。
　　祝香
　　精誠所感，萬聖遐臨。丹懇上通，千真畢集。仗神靈而達悃，假寶炷以傳心。恭焚寶香，供養三清上聖、十極高真、北斗七元星君、北斗玄冥太一夫人、天一北祚神虎大聖、太一紫元玉札夫人、雄左玉曹玄伯、雌右武鸞主吏、三部追魂使者、直印三神、七元玉女、追魂攝魄官君吏兵、五道大神、土地里域真官、虛空監察，應感威靈。仗此真香，普同供養。
　　香乃玉華散景，九炁凝姻。香雲密羅，俓衝九天。侍香金童、傳言玉女，上聞帝前，令臣所啟，咸賜如言。今據入齋意，伏以陽生陰殺，明善惡以無私；地濁天清，定升沉而有自。北魁置追攝之局，南昌存鍊度之司。可謂至道大慈，明真普度。以今某人，乞修齋直，普福幽明。謹按金科，宣行玉札。庶使九泉開度，六道蒙恩。一切有情，咸臻妙果。當職清眾，凈壇如儀。
　　灑凈　再祝
　　死者不可復生，故太上有返魂之法；道者無為而化，在元真垂普度之科。欲使滯爽更生，必先呼召魂識。以我至定，合彼有靈。庶散積鬱陰氛，弗忤沖和陽炁。伏願神虎大聖，追攝官君，不忘元始教戒之言，俯鑒齋主虔誠之懇。尋聲赴感，應念垂慈。道眾虔誠，一心奉請。
　　請虎眾聖
　　法師握訣召神，臨目密咒
　　玄天玉札，神虎符文。混元合炁，太一玄冥。追魂攝魄，開陽啟陰。萬神敬聽，敢不奉迎。神虎玉女，神虎大聖。追魂使者，攝魄吏兵。一召速至，不得稽停。稟受符命，宣告寒庭。追魂攝魄，現影現形。來臨法會，功奏玉宸。
　　焚符　存至上香　獻茶酒
　　三獻，法事如儀
　　祝白
　　頒符度籙，咸遵太上之科；攝魄召魂，並按元師之旨。願飛雲馭，遍達
　　泉扃。導引魂儀，來臨法會。具有壇檄，謹用披宣。
　　宣玉札檄文
　　向來壇檄，已具敷宣。伏請神虎二大聖、三部使者、七玉女等，齎持玄冥隱書、混元玉札，上入九清，下入九壘，以至十方三界，北陰酆都、九幽諸獄、洞府仙宮，開關啟路，追取上件亡過某魂，及九州分野、六道四生、孤魂滯魄等眾，速離所部，來赴玄壇。叅朝太上，臨接陽眷。無所不往，無所不達。依准玄科，玉律奉行。幸勿稽延，有妨開度。
　　焚符檄如式
　　法師步斗，入斗，口執水劍，面東
　　南立，咒曰
　　太一紫元君，天一北祚敕，神虎戟飛，運招搖一，統隨玉札所至處，十方精光都一吸。急急如律令。
　　法師取東南炁，入水中，噀水一口，咒曰
　　何喬二神將，三部追魂使者，速往生方死所，追取亡過某人魂魄。速赴法會，領受靈寶昇度功德。存將吏前去，追取亡魂。
　　念善散如儀
　　無上黃籙大齋立成儀卷之二十五竟
　　無上黃籙大齋立成儀卷之二十六
　　太上執法仙士蔣叔輿修
　　科儀門
　　召靈儀
　　先備香花案一隻，於鬼門上，以召魂旛置於案前。請齋官上香，道眾序立，舉普獻頌。
　　法師上香，啟白
　　具法位臣某焚香，上奏三清三境、十極十華、大道慈尊、諸天大聖，日宮月府、北斗南辰、五星三台、地水嶽瀆、十方三界，應感真靈。仗此真香，普同供養。
　　香乃玉華散景，九炁凝煙。香雲密羅，俓衝九天。當願侍香金童、傳言玉女，上聞帝前。令臣所啟，成賜如言。臣今伏為齋主某，正薦亡親某乙　普薦在會眾魂，崇建無上黃籙大齋，三日三夜。除已謄詞帝闕，請命師尊，奏告十方，關盟三界，見今齋壇宿啟，勝範宣流。仰望慈悲，俯垂開濟，持頒敕命，普告靈司，召攝亡魂，來臨法會，領諸善果，超化生方。臣謹滌慮冥心，仰祈真應。
　　法師存變步神虎罡，召神
　　謹召北魁玄範府、神虎提魂攝魄、倒生玄司玉女等，雄左玉曹玄伯、雌右武鸞主吏、上部追魂使者、中部追魂使者、下部追魂使者、霄輔助精大神、七道功曹、呼吸魂魄、精光吏兵等，社令城隍、五道土地、導善眾神。仰聞今召火急到來本壇。奉為齋主某官某，開建黃籙大齋，正普薦亡親某乙　在會眾魂，解除業累，超證生方。除已奏告諸天，關盟十極，欲得所薦亡靈，親魂正魄，來詣壇所，祗受齋功。於今月某日時告行太一混元神虎玉札一道，前去生方死所，預行追攝外，以今恭遵玉格，修奉寶齋，合要上件亡魂，前赴靈壇，依科開度。伏請神虎二大聖、三部追魂使者、七玉女等，火急徧詣，三界十方，千真萬靈效職之所，追取某魂，攝赴靈旛之上，叅真聽法，受化更生。無或稽違，有妨開度。如普薦，於此宣單名甲狀。
　　焚召魂大將軍符
　　師密咒曰
　　靈寶符命，拔度亡過某等，出離地獄，永辭長夜。五苦三塗，不得拘留。逼合鬼群，斷落死名。急急如長生大帝律令。
　　再祝曰
　　吾代天行化，度死濟生。藉汝靈通，輔吾正法。所是亡魂等，或在人天，或墮鬼趣，或拘考對，或繫幽陰，並請依準上玄符命，玉札天文，追取魂神，疾速赴壇。昭顯儀形，通接陽眷。用揚大教，取信群生。一準玄科玉律奉行，不得違滯。
　　次令純陽小童執旛
　　當職道士攝召如儀
　　焚二大聖符，師默祝曰
　　雄左玉曹玄伯，雌右武鸞主吏。我今攝召亡過某乙等魂，速赴靈旛，不得稽延。何昌喬荀，輔我身神。我令所下，急速奉行。急急。
　　攝召時，法師變身為太一天尊。自本師訣，歷至二旨甲下，歸上帝訣，掐入亡人本命上。取鬼門炁，吹旛。
　　志心告召，三元直事、神虎將軍、攝魄官君、追魂使者。伏願應時下降，速到齋壇，引領亡魂，分明報應。
　　志心召請，亡過某乙靈魂，惟願神魂不昧，儼若生存。今夜今時，來臨法會。和受此黃籙，開度功德。
　　歌斗章
　　陰陽推運兮劫數更遷，生死周流兮孰愚孰賢。輪轉無窮兮上元造化，未出三界兮拘於神變。□□東斗兮□□西轉，□□南斗兮□□北面。陰靈兮茫茫沒沒，陽魂兮碌碌幽幽。天地冥兮萬鬼潛，天地動兮萬鬼爽。陰陽運兮鬼神享，太一召兮何遲遲。先至後至律有常，感此彷徨赴我壇，賜汝靈書歸上清。
　　法師掐攝魂訣，密咒曰訣見修用祕旨門
　　興生，獨隸，可韓，功都，聚魂，對魂攝。
　　再祝曰
　　魂神澄正，萬炁長存。不經苦惱，身有光明。復聚本形，復全本神。急急如長生大帝律令。三徧，取北炁吹旛上，營目存到
　　法師平讀咒曰
　　胎光，幽精，爽靈，三魂，歸空歸真，天地正真炁，再聚汝形神。此是五行造化真，無藏無避無逃形，一呼速至變真靈，急急如律令。
　　當職道士再召
　　志心告召，三元直事、神虎將軍、攝魄官君、追魂使者。伏願應時下降，速到齋壇，引領亡魂，和分明報應。
　　志心召請，亡過某乙靈魂，惟願神魂不昧、儼若生存。今夜今時，來臨法會。和受此黃籙，開度功德。
　　歌斗章
　　陽神返汝殘，陰靈逐我旛。北斗天蓬敕，玄武開幽關。三魂無散失，七魄莫傾殘。乘此金符力，攝汝赴靈壇。願承無上道，賜汝歸飛昇。
　　法師默誦五帝真諱咒曰
　　襪臘，墨黑，靈寶、紅杏，磨真，急急如長生大帝敕奉行。取五嶽炁吹之。
　　再默誦度魂真諱咒曰
　　興生、獨隸，可韓，功都，聚魂，對魂攝，急急如長生大帝敕奉行。取三塗炁吹之。
　　法師平讀曰
　　一炁生萬物，萬物分一炁。吾復統一炁，再使萬物生。故知一炁中，不復失吾意。攝召汝亡靈，諦聽慈悲旨。
　　次當職道士三召
　　志心告召，三元真事、神虎將軍、攝魄官君、追魂使者。伏願應時下降，速到齋壇，引領亡魂，和分明報應。
　　志心召請，亡過某乙靈魂，惟願神魂不昧，儼若生存。今夜今時，來臨法會。和受此黃籙，開度功德。
　　歌迴黃章
　　太微迴黃旗，無英命靈旛。攝召長夜府，開度受生魂。和不可思議功德。
　　師行持平讀曰□
　　三官北酆，明檢鬼營。不得容隱，金馬驛程。普告無窮，萬神咸聽。三界五帝，列言上清。
　　師焚治病功曹符
　　召五神混合符祝曰
　　焚香上啟青帝護魂君，白帝侍魄君，赤帝養炁君，黑帝通血君，黃帝中主君，天醫大聖六職治官，尚藥仙靈二官神吏，生形博士，治病功曹，收毒將軍，敷藥靈官，砭石小吏，扁鵲官吏，仙藥童子，拘魂制魄生化大將軍．，一切靈司。並請慈悲降臨壇所，奉為見前受度眾魂，攝降真炁，醫治病苦，返生魂魄，整具形神，一如太上律令。
　　師行五府事默誦五帝真諱行持
　　法師祝曰
　　吾今奉為齋主某正普薦亡親某人　在會眾魂，開建無上黃籙大齋。今故召攝齋主合家，所薦亡魂，暨九祖七玄，父母妻子，若兄弟，若姊妹，若姪孫，近屬旁親，內宗外戚，凡名眷屬，以及姻蘿，負命負財，負恩負德，生前段後，一切冤讎。俱屆道場，普受開度。我以道力，能令汝等，懽喜自在。來赴道場，汝宜靜念在心，勿生恐怖。我此齋法，名曰平等。若不除三毒，尚蔽六情，人我冤親，妄生分別，則於平等，無有是處。應以男子身來者，分列于左；應以女子身來者，分列於右。各相携率，隨旛而來。入浴更衣，朝壇聽法。清眾虔誠，隱語迎導。
　　靈書引亡魂至沐浴所，一人以楊柳枝凈水，沿路灑穢
　　沐浴亡靈儀
　　先於浴室內，嚴潔排辦香水浴室二所。浴具所需之物，一一備足。仍以乾凈木桶貯凈水，置在大道前。法師引道眾，詣於香案前，上香，道眾依班序立。
　　法師啟白，請水
　　具法位臣某焚香上啟三寶師尊、十方大聖、五老上帝、三十二天帝君、日月五星君、東井星君，黃籙合會，應感威靈。臣聞死魂受鍊，開明必假於真荃；穢炁紛葩，蕩滌須資於法水。將期濟度，合具奏陳。臣今奉為齋主某，崇建無上黃籙大齋正薦亡親某人　普薦在會眾魂，謹遵科式，召集靈儀。先與蕩滌形神，然後參朝壇陛。懺靈罪垢，超證生方。願賜慈悲，俯垂聞度。降流真炁，昭錫天光。普令受度之眾魂，俱沐重玄之睿澤。臣無任虔禱之至。
　　次以杓攪水，自月建起。大眾同聲誦隱語，隨聲攪三十二轉畢
　　師回向
　　巍巍道德尊，功行已圓齊。降身來接引，師寶自相携。慈悲惠法水，用以洗愚迷。永度三塗岸，長辭五濁泥。
　　即將向來請水，無量殊因，並用蕩滌亡過某靈，一切罪根，普令清凈，為如上緣。念大聖元始天尊，太上大道君，太上老君，十方救苦天尊。不可思議功德。
　　天河灌沐天尊引至浴室，分所請水入男女浴室。仍煎五香湯相雜，令溫和得所
　　當職道士行科
　　三塗熱惱，憑法澤以清凉；五累牽纏，仗靈津而澡雪。故我天尊哀愍，大道慈仁。澇灑眾生，濟度諸苦。啟熏修之妙典，垂灌鍊之明科。俾沐浴於華池。獲逍遙於道岸。然後形神俱妙，福慶自生。奉請亡靈，虔誠就浴。
　　舉東井頌眾和
　　法師存五色雲炁滿室，三十二天、日月五星之炁，交錯水中。
　　天河灌東井，石景水母精。圓光拂靈曜，玄暉瑩高明。元始披重夜，天人逐月生。沐浴蘭池上，龍負長庚瓶。金童灑香花，玉女流五星。冠帶濯玉津，鍊度五仙形。體香萬神降，乘景登高清。
　　長夜光明，雖自靈符之度苦；善功充滿，猶資香水以鍊精。庶玆五蘊之形軀，獲奉重玄之教戒。請法眾等，各運清凈心，奉為亡靈，誦三元品誠沐浴蕩穢咒：
　　天氣澄清，五色高明。日月吐輝，懼鍊身形。神津內盥，香湯鍊精。光景洞耀，煥映上清。炁不受塵，五府納靈。罪滅三塗，禍消九冥。身受開度，昇入帝庭。
　　蕩形鍊質，名書紫策之中；度命返生，字列玉清之上。欲使魂神之澄正，當令罪垢之消除。請法眾等，各運利益心，奉為亡靈，誦九真沐浴鍊真咒：
　　太上高真，九靈之精。使魂飛仙，上登紫庭。沐浴華池，神身澄清。精通太虛，萬炁自生。啟東極之尊，普度生而濟死；激丹華之水，悉除穢以蕩陰。庶永奉於正真，克常行於清靜。請法眾等，各運廣大心，奉為亡靈，誦沐浴丹陽鍊度大咒
　　龍漢蕩蕩，無形無名。渺渺億劫，皇道開清。神燈朗耀，九魂吐精。玉虛澄輝，太霞高明。元始開化，諸天齊靈。三元導養，二象攝生。已度者度，未成者成。已死即化，已枯即榮。蠢動蜎飛，一切冥靈。懷胎含孕，咸得受生。亡靈過命，魂歸三清。魄受鍊度，南官變形。今日大吉，皆得光明。五帝鑒映，普告萬靈。天地神祇，及諸河源。五嶽四瀆，及諸名山。洞玄洞虛，洞空洞仙。無極大聖，至真尊神。無極無窮，普監度生。地根斷絕，玄都記名。眾神並映，一切咸聽。
　　九清玉座，延上帝之恩光；三洞金書，演慈尊之法語。夫豈塵凡之可望，類非穢濁之得聞。既潔身形，必嚴服飾。諸法眾等，各運莊嚴心，奉為亡靈，誦三元品誠冠帶咒
　　五濁已清，八景已明。今日受鍊，罪滅福生。長與五帝，齊真上靈。
　　焚朝真衣等
　　五宮六府，內疏瀹於群迷；九竅百骸，外滌除於諸垢。斯可詣壇聽法，謝罪除愆。受禁戒以絕惡根，度威光而識宿命。拔出地戶，上生天堂。奉為亡靈，皈依以俟。
　　法事引靈歸位
　　咒食儀先於靈位前，設飲食凈水香花，供養如儀
　　上香，宣白
　　金飯玉漿，餌之者陟九清之境；交梨火棗，食之者離五夜之鄉。非道力之攸資，豈法橋之可度。亡過某靈，奄隨逝水，俄歷流光。將逢開泰之期，虔備潔馨之薦。敬憑凈侶，式按沖科。宣寶偈以加持，演靈章而受記。伏願魂神不昧，儼若生存。享此齋功，克成妙道。
　　十方救苦天尊
　　結五嶽印，祝白
　　奉為亡靈，上資往生天界，念玉清慧命啟請咒：
　　稽首冥慧虛無尊，稽首歸命重玄主。裁成天地無德稱，悉為眾生作恃怙，慈濟五道轉輪魂，哀救三魂地獄苦。皈命金闕天中尊，皈命六度慈悲父，皈命玉清無上真，以離生死長綿綿。出有入虛無所待，能令枯朽變成仙。千劫萬劫難一遇，為眾廣說業因緣。迴骸起死永長存，使其形神無變遷。出玉清經。
　　太一救苦天尊眾和三聲，後相同
　　切聞酆都幽遠，地獄昏冥。亡魂欲假於薦揚，寶偈宜先於讚詠。今有凈酆都、破地獄法言，即當諷誦。
　　奉為亡靈，上資往生天界，念凈酆都破地獄咒：
　　茫茫酆都中，重重金剛山。靈寶無量光，洞照炎池煩。七祖諸幽魂，身隨香雲旛。定慧青蓮花，上生神永安。
　　九幽拔罪天尊
　　既已地獄門開，酆都罷對。隨所託化，出離幽陰。今有玉清梵唱、生魂育魄法言，即當諷詠。
　　奉為亡靈，上資往生天界，念玉清雲官梵唱生魂育魄咒：
　　靈芝無根，眾化之原。中凝七魄，上結三魂。二十四真，出入無門。杳冥之中，恍惚元精。隨劫存亡，逐炁而生。外凝混樸，內養七經。五神植華，三台敷榮。紫闕素童，返形歸嬰。騰雲而升，騁霧浮空。中有玉真，號曰神公。左挾無英，右衛白元。玄獸遏後，丹禽擁前。上浮翠蓋，下湧金蓮。香雲凝空，甘露無窮。用之無盡，尋源不終。出玉清經
　　朱陵度命天尊
　　此者魂魄既生，必超天路。鍊度形質，浣灑神儀。來赴法筵，受玆供養。尚慮喉顙未通，有諸障礙。今有甘露通真法言，即當諷誦。
　　奉為亡靈，上資往生天界，念甘露通真法食咒
　　功德金色光，微微開幽關。華池流真香，蓮蓋隨雲浮。千靈重元和，常居十二樓。急宣靈寶旨，自在天堂遊。
　　天尊言此神咒，若亡人，久拘地獄，未遂超生，如聞此咒，即得喉顙開通，無有障礙。自然快樂，飲食甘香。生回向心，絕煩惱業。
　　逍遙快樂天尊
　　元始開圖，真經演教，流恩有截，普度無窮，以能廣潤眾生，故名甘露。以能破除業障，故曰法言。今詣靈筵，受霑法食。慈光照燭，惠露霑濡。孔竅既已開聰，神識自當明了。超離五苦，徑陟九清。再仗真荃，永充濟拔。今有玉清三光無上法言，即當諷詠。
　　奉為亡靈，上資往生天界，念玉清甘露法食咒：
　　稽首仰圓羅，合景揖靈芒。拘魂制七魄，思審定中央。行住禮虛無，寢息宴玄房。飢餐黃蘖花，渴飲瓊根漿。神旌命大魔，合體鍊真光。復照觀太無，恒在空中遊。圓通泯波濟，真化靡中期。寶眇無終始，行者當明知。寂寥忘理教，應運闡宏規。降道不自昭，要當先所施。會歸無二處，隨心自合離。出玉清經不可思議功德。眾和三聲，後同
　　奉為亡靈，上資往生天界，念三光法炁法食咒：以下四咒，出《導引三光九變經》
　　浩晶生法炁，氤氳凝玄中。兩曜共澄徹，五緯交相通。三光煥已明，寶氣盈三宮。帝鄉會九老，咽服百骸豐。金華照光景，身與日月同。念道上聖前，萬劫壽無窮。
　　奉為亡靈，上資往生天界，念三光流精法食咒：
　　妙道分一炁，炁中分陰陽。凝化日月星，燦然流三光。九華合九道，八色怡八方。煥爛洞真體，流精歸太茫。下生淵泉宮，上列無何鄉。縱體復飛跡，忽然都相忘。七寶流精潔，混沌雜華芒。咽服九雲散，此樂殊未央。
　　奉為亡靈，上資往生天界，念三光澤嬰法食咒：
　　玄絕九炁中，澤嬰生太無。鬱儀煥暘谷，結璘曜天衢。五星流寶光，斗極回乾樞。飛炁鬱勃散，咽御方踟蹰。超跡天寶階，鍊芝服華敷。炁布萬神備，舉形升太虛。
　　奉為亡靈，上資往生天界，念三光陽玉法食咒：
　　陽玉正真炁，妙真三景分。玄和唱靈音，八會敷瓊文。五老宴丹宅，飄飄乘景雲。大聖諸天眾，駕龍飲玉津。三五定生籍，遊戲太上賓。華光朗無際，携手朝帝宸。
　　奉為亡靈，上資往生天界，念九幽往生咒：
　　寒庭多悲苦，回心禮元皇。女青靈寶符，中山真帝書。一念昇太清，默誦觀太無。功歸九幽下，旋旋生紫盧。
　　隨願往生天尊
　　奉為亡靈，上資往生天界，念離苦升天咒：
　　功德不思議，行者生福報。施與法飲食，永生安樂道。
　　弘濟無邊天尊
　　向來宣演靈章，加持法食。乃玉清祕旨，甘露法言。奉為亡靈，追修凈界。以玆善利，遍悉裝嚴。伏願名記丹臺，罪消黑籍。永罷三途之對，徑登九老之鄉。咽浩炁於元房，飲瓊漿於丹宅。慶流門閥，福蔭宗枝。上極光明，下窮幽昧。同臻眾妙，共證無為。稽首皈依，無極大道。
　　回向　念善
　　右世科有五種名香、六種珍果、七種寶漿、五種寶花、四種香飯，雖本玉清經，然用之無謂，徒為美觀，夜晷有限，今悉刪去。
　　無上黃籙大齋立成儀卷之二十六竟
　　無上黃籙大齋立成儀卷之二十七
　　太上執法仙士蔣叔輿修
　　科儀門
　　鍊度亡靈請降水火醮獻儀
　　先以一方器，安壇之西北，以牌書云：南宮太陰水鍊池。又以一圓器，安壇之東南，以牌書云：南宮太陽火鍊池。預備黃華神水一器、柳木炭火於壇下。至鍊度時，鋪設醮筵三十六分位，或二十四分位，整辦如法訖。道眾引法師齋官序立，請齋官上香。
　　蕩穢　燒香頌
　　法師上香　祝香　啟白
　　具法位臣某上啟妙無上帝自然元始天尊，妙有大帝虛皇玉宸大道君，至真大帝萬變混沌玄元老君，紫微中天北極大帝，太微南極長生大帝，太一救苦天尊，丹天朱陵大帝，九天自然生神上帝，五靈五老上帝，三十二天帝君，東華木公青童道君，西靈金母元君，度人不死尊神道君，南昌上官長生大帝，度世司馬大神好生韓君丈人，南上司月命司錄延壽益筭度厄上生真君，迴骸起死監生大神度命成仙真君，靈寶五師君，三官大帝君，南極九華真人，五嶽揔領真君，南陵樞府朱陵火府南昌上宮受鍊司真宰，朱陵火府真宰，黃籙院真宰，黃籙鍊度、三界應感、合會威靈。伏以洞玄下化，演八門度命之儀；靈寶垂科，著九鍊返生之訣。超凌逝爽，拯護幽明。惠覃十方，恩周三界。臣今奉為齋主某，正普薦亡親某乙　在會眾魂崇建無上黃籙大齋，三日三夜。恭祈惠澤，普拔幽途。鍊度亡靈，遷昇福境。式陳菲醮，祗格真斿。冀殫螻蟻之誠，少效蘋繫之薦。仰惟慈造，曲鑒精虔。俯賜恩光，監臨鍊度。臣與齋官某無任懇禱，仰望恩光之至。謹稽首再拜。
　　上香　請聖照鍊度堂聖位請
　　初獻　散花法事
　　臣謹上啟十方正真三寶無上師尊，北極紫微大帝，南極長生大帝，太一救苦天尊，南昌上官、朱陵火府、鍊度上聖高真，三界感應、一切威靈。伏聞太極混淪，莫分於宗祖；真文煥發，普植於神靈。奠位三元，總司萬化。得生人道，濯形太陽。離其本真，自取死壞。五行散落，億劫飄沉。大聖大慈，普濟普度。津梁群品，方便多門。開洞陽冶鍊之庭，超慾海流吹之識。鍊胎返本，證品昇倦。今按典儀，宣行鍊度。伏乞迂回景曜，昭錫天光。勑三界之真靈，暨大法之官將。化形降炁，領職分司。輔助微臣，頒宣符命。庶使係薦一切亡魂，濯質黃華，鍊形流火。惡根斷絕，息苦道之輪迴；道炁充盈，臻福堂之清浮。臣等無任虔禱之至，鍊度表文，謹當宣奏。
　　宣表　上香
　　亞獻
　　上啟靈寶鍊度官君將吏，合會應感，一切威靈。伏聞元始開圖，真風遠暢。虛皇演教，大法興行。玉字金書，靈符祕篆。拔死魂於黑府，瑩生魄於朱宮。巍巍高尊，落落大範。俾令遵奉，用拯幽冥。法局官曹、仙靈將吏，咸分主宰，具按威儀。宜共贊於玄風，速昭彰於神化。恪遵道旨，開度亡魂。六趣三塗，落陰曹之死錄；三化九鍊，上天府之生名。禮姑寓誠，儀不及物。惟神克享，用副精祈。無任虔禱之至。
　　上香　終獻
　　宣疏
　　上來誠悃，已具敷陳。竊揆真聰，諒垂昭鑒。塵寰囂雜，薦獻乖疏。不揣凡微，乞從矜宥。尚祈慈造，大霈天恩。證度亡魂，圓成善果。上廣大道好生之德，下副弟子皈命之誠。謹啟
　　焚錢馬同表文，化之
　　回向念善
　　建立水火池道眾法事，引法師至水火池，請降真水真火。師行火池法，步南斗火鈴罡，至火池
　　眾誦隱語
　　師至火池，羅周十二位。用開放流通法，念爭天地咒一遍，噀水一口，吹池中。依法行持畢，念建火池咒
　　太上有敕，赦罪度生。六趣三塗，皆睹光明。建立火池，次第而昇。各隨果報，悉獲超生。急急如上帝敕。
　　存朱陵烈火流金，自火池東南角流入。炎炎金碧焰發，取午炁三口，吹入池中
　　執真火合同符，掐降真火訣。寅勒至午
　　默咒曰
　　炎神炎神，朱雀飛騰。神火一下，上按丙丁。烈火神女，手把帝鍾。三昧真火，速降朱陵。吾奉南極長生大帝律令勑。取午炁吹符，焚於火池中
　　再密咒曰
　　南閻洞浮，流火之庭。玉眸詵詵，流火之膏。刀利禪猷，婆泥靈童。流火之質，玉眸真容。升入福堂，洞陽之宮。
　　師再面東，取當日太陽真炁，吹之
　　次指揮掌火池使者、鍊度官童將吏、日中陽精，速降池中伺候，引亡魂等，入火池，依法冶鍊身形。疾疾
　　存流火神庭，方廣無邊。上有朱陵火府，樓閣森然。庭中火金碧色，焰末皆有火鈴
　　師行水池法，步北斗玄樞罡，至水池
　　眾誦隱語
　　師至水池羅周十二位。用開放流通法，默念凈天地咒一遍，噀水一口，吹池中。依法行持畢，念建水池咒
　　太上有勑，赦罪度生。六趣三塗，皆睹光明。建立水池，次第而升。各隨果報，悉獲超生。急急如上帝勑。
　　存天河東井之水，自水池西北角流入，湛然澄清。取西北炁一口，吹池中
　　執真水合同符，掐降真水訣。申至子
　　默咒曰
　　太陰太陰，玄武之精。神水一下，上按癸壬。天真玉液，上清華房。元始老君，好生韓君。靈根真水，速降樞府。吾奉北極紫微大帝律令勑。取北炁吹符，沉水池中
　　再密咒曰
　　潔池無鏡，神龍之淵。運東井華，以滌幽魂。攬玆運容，太和之津。玄和玉女，灌之于神。魂神澄正，道炁長存。
　　師面西，取當日太陰真炁，吹之次指揮掌水池使者、蕩形官童將吏、月中黃華靈根，速降池中伺候，引亡魂等，入水池，依法濯質蕩形。疾疾
　　存天河東井，方廣無邊。其水清凈光明，上有天府，樓閣森然。次法事，至鍊度所
　　上清南宮水火冶鍊度命儀
　　道眾序立鍊度所
　　法師詣坐，祝香
　　返生靈香，飛煙結篆。諸天諸地，氤氳普徧。委氣聚功，亡魂受鍊。一切含生，俱登道岸。
　　具法位臣某焚香上啟三清三境、十極十華、太一救苦天尊，九天生神上帝，三省五府真宰，南陵樞府、朱陵火府、南昌上宮，靈寶鍊度，合會聖真仙眾，三界內外應感威靈。臣聞大道流形，肇分於一炁；真陽開化，普植於萬靈。澤溥幽明，惠均生死。惟業緣之報對，致神爽之沉淪。匪仗真功，莫超生界。瓊宮大聖，金闕玄尊。開冶鍊之門庭，著遷神之品格。俾令遵奉，拯濟沉迷。臣今伏為某官某，正普薦亡親某乙　在會眾魂崇建無上黃籙大齋。乞按沖科，宣行鍊度。伏願霄輿降監，天仗迂臨。號召靈司，宣通符命，迴骸起死，監真度生。普令受鍊之死魂，成沐重玄之慧澤。臣無任虔禱之至。
　　次吟法事
　　敷座法師凝神，存想天門。祥煙瑞炁，雲彩霞光，炫耀心目。三寶慈尊，青玄上帝，諸天上聖，鍊度真眾，赫爽下臨
　　法師召神
　　謹召靈寶大法局中，執職靈官功曹、金童玉女、鍊度真官仙吏，掌水池火池使者，丹天左右侍衛大將軍，火鈴靈童、九光童子、黃華玉女，東井玉女，度魂主吏，聚魂功曹攝魄將軍，鍊度使者，混元十二炁化生大將軍，飛元聚靈召神諸使者，六丁六甲諸大將軍，金童玉女，受鍊司直日神將功曹，黃籙院功曹，火府神兵，泰山五道社令，城隍土地等神，來詣壇所。今奉道旨，鍊度死魂。爾等威神，疾速恭依元教，攝召正普薦亡親某乙　在會眾魂並赴靈壇，恭受鍊度。各為分司聚炁，和合形神，鍊質凝真，登仙悟道，一如流火律。
　　存前件官吏，威儀嚴整，羅列左右。受度眾魂，俱在壇下。
　　三界通化天尊
　　次火鍊
　　執真火合同符，宣降真火咒掐午文
　　天中之靈，日月居通。甲乙炁令，五行旺剋。八景玉音，守形直符。招靈致真，攝魂符使。聞吾呼召，速降通靈。承符奉令，輒莫容情。急急如長生大帝勑。取午炁吹符，焚火池中
　　再密咒曰
　　南閻洞浮，流火之庭。王眸詵詵，流火之膏。刀利禪猷，婆泥靈童。流火之質，玉眸真容。升入福庭，洞陽之宮。取當日太傷炁吹之
　　謹請鍊度真人，九光童子，火鈴靈童，鍊度司仙眾，引某人靈魂，赴火池受鍊。存變並如初
　　火鍊丹界天尊
　　執火府隱文，宣火鍊大咒風火訣
　　南方之君，赤帝之精。熒惑使者，丙丁將軍。朱雀炎神，赫赫陽精。五行造化，萬物發生。天帝有勑，使者須聽。攝召亡魂，或言姓名。鍊度真形。急急如長生大帝勑。離火吹符，宣符文畢，焚火池中
　　執火鍊符，祝曰
　　謹請主火大將軍趙仲明，掌火池使者，速降真火，鍊度幽魂。疾疾。取南方火炁三口，運自己火炁三道，相交吹入符，焚火池中
　　玉眸鍊質天尊
　　次法師為亡魂，攝召化生十二炁
　　執召一炁大將軍符，祝曰
　　謹召長生大帝君，一炁六元運陽化陰大將軍楊元光、從官符吏等，為亡魂，攝降腎水少陰之炁。焚符，存至吹所度之魂中
　　次執生腎符，祝曰
　　謹請腎神玄冥君，字育嬰攝黑。子文北炁吹符．焚之，吹所度亡魂
　　執召二炁大將軍符祝曰
　　謹召長生大帝君，二炁七變混景大將軍丁忠、從官符吏等，為亡魂，攝降心火少陰之炁。焚符，存至行持如前
　　次執生心符，祝曰
　　謹召心神丹元君，字守靈攝赤。午文南炁吹符，焚之
　　執召三炁大將軍符，祝曰
　　謹召長生大帝君，三炁八迴合元大將軍丁遷善、從官符吏等，為亡魂，攝降肝木厥陰之炁。
　　次執生肝符，祝曰
　　謹召肝神龍煙君，字舍明攝青。卯文震炁吹符，焚之
　　執召四炁大將軍符，祝曰
　　謹召長生大帝君，四炁九光會靈大將軍陳志元、從官符吏等，為亡魂，攝降肺金太陰之炁。
　　次執生肺符，祝曰
　　謹召肺神皓華君，字虛成攝白。酉文兌炁吹符，焚之
　　執召五炁大將軍符，祝曰
　　謹召長生大帝君，五炁十合陰陽大將軍王先之、從官符吏等，為亡魂，攝降脾土太陰之炁。
　　次執生脾符，祝曰
　　謹召脾神常在君，字魂停攝黃。中指中文上方炁吹符，焚之
　　執召六炁大將軍符，祝曰
　　謹召長生大帝君，六炁十一變靈大將軍張同、從官符吏等，為亡魂，攝降膀胱太陽之炁。
　　次執生膀胱符，祝曰
　　謹召膀胱神太虛君，字傳送攝蒼。艮文東北炁吹符，焚之
　　執召七炁大將軍符，祝曰
　　謹召長生大帝君，七炁十二運化大將軍李淵，從官符吏等，為亡魂，攝降小腸太陽之炁。
　　次執生小腸符，祝曰
　　謹召小腸神太虛君，字水谷攝陵紅。坤文西南炁吹符，焚之
　　執召八炁大將軍符，祝曰
　　謹召長生大帝君，八炁十三陽光大將軍申孚、從官符吏等，為亡魂，攝降膽腑少陽之炁。
　　次執生膽腑符，祝曰
　　謹召膽神龍曜君，字威明攝碧。巽文東南炁吹符，焚之
　　執召九炁大將軍符，祝曰
　　謹召長生大帝君，九炁十四運度大將軍周自然、從官符吏等，為亡魂，攝降大腸陽明之炁。
　　次執生大腸符，祝曰
　　謹召大腸神太冲君，字治和攝綠。乾文西北炁吹符，焚之
　　執召十炁大將軍符，祝曰
　　謹召長生大帝君，十炁十五成陰變陽大將軍章脩、從官符吏等，為亡魂，攝降胃腑陽明之炁。
　　次執生胃符，祝曰
　　謹召胃神靈元君，字太倉攝紫。中指中文上方炁吹符，焚之
　　執召十一炁大將軍符，祝曰
　　謹召長生大帝君，十一炁十六三景混成大將軍王卓立、從官符吏等，為亡魂，攝降三焦少陽之炁。
　　次執生三焦符，祝曰
　　謹召三焦神羅列君，字玄液攝白。艮文東北炁吹符，焚之
　　執十二炁大將軍符，祝曰
　　謹召長生大帝君，十二炁十七陰陽合靈大將軍鄭明、從官符吏等，為亡魂，攝降心胞胳厥陰之炁。
　　次執生心胞胳符，祝曰
　　謹召胞胳神赤珠君，字靈運攝綠。卯文震炁吹符，焚之
　　次祝曰
　　靈寶符命，鍊化亡魂。五臟六腑，胞胳根源。華精徧布，懸澍丹田。玉音攝炁，靈風聚煙。三景洞徹，萬神齊仙。九光煥耀，注化自然。千和萬合，上登玉天。急急如長生大帝勑。
　　太清靈變天尊
　　執五帝玉司真炁符，祝曰
　　准上帝勑，謹召青帝直符區更生、赤帝直符祝昌中、黃帝直符玉真、白帝直符辱曲正、黑帝直符尹豐。奉為亡魂，請降安寶華林青牙之炁，梵寶昌陽朱丹之炁，玉寶虛玄黃庭之炁，七寶金門明石之炁，朔單鬱絕玄滋之炁。依科鍊度，鍊質變仙。
　　默誦五帝祕諱，取五方炁吹符，焚火池中，叩齒五通，祝曰
　　黃中理炁，元生自尊。冑腑幽通，保胎長存。白元公子，桃康保神。養育朱丹，長生神仙。得與大帝，飛昇九
　　天。急急如長生大帝勑。取五方炁，吹所度亡魂
　　朱陵度命天尊
　　執火鍊變仙符，誦丹天火鍊大咒勑
　　炎精二神，三台流光。鍊胎易質，魄鍊魂更。穢炁殂落，乘煙飛颺。陰炁消釋，陽炁混康。精神益壯，洞入火鄉。混合九炁，總炁虛皇。昊天有勑，流金霐芒。九玄煥落，貞利無疆。急急如長生大帝勑。
　　火鍊成真天尊
　　執元君鍊身符，咒曰
　　炁化成人，尸變入玄。三化五鍊，升入九天。九天之劫，更度魂神。受化更生，得為真人。急急如長生大帝勑。取五方炁吹符，焚火池中
　　度人無量天尊
　　執合形變形成形大將軍符，祝曰掐都召訣
　　謹召長生大帝君，化靈合形大將軍、凌飛運靈變形大將軍蔣真，度靈成形大將軍田師文，從官將吏。飛行變化，助吾真靈。攝降生炁，奉為亡靈，全形育質。祖炁吹符，焚火池中
　　再咒曰
　　磨真，襪臘，紅杏，墨黑，靈寶，急急如長生大帝勑。取五方炁，吹所度亡魂
　　興生，獨隸，可韓，功都，聚魂，急急如長生大帝勑。取辰卯寅三方炁，吹所度亡魂
　　次依寶經行持，念大梵隱語取四方炁，吹所度亡魂，存亡魂出火池中，貌如嬰兒，身有陽光，洞徹目前
　　火池使者將軍，承行官吏，速押所鍊亡魂，赴水鍊壇所。
　　隨緣赴感天尊三聲
　　次水鍊
　　執真水合同符，宣降真水咒：
　　太玄之一，八景同靈。五老祕諱，日月運明。璇璣運轉，十干五行。八史通靈，招神召真。開吾呼召，速降威靈。承符奉命，輒莫容情。急急如長生大帝勑。取坎炁吹符，焚水池中
　　再密咒曰
　　霐池無鏡，神龍之淵。運東井華，以滌幽魂。攬玆迎容，太和之津。玄和玉女，灌之于神。魂神澄正，道炁長存。取當日太陰之炁，吹之
　　謹召鍊度真人、黃華玉女、東井玉女、鍊度司仙眾，引某靈魂，赴水池受鍊。存變如法
　　清凈度魂天尊
　　執洞明丹陽鍊度符，宣丹陽鍊度大咒蕩形訣
　　龍漢蕩蕩，無形無名。渺渺億劫，皇道開清。神燈朗耀，九魂吐精。玉虛澄輝，太霞高明。元始開化，諸天齊臨。三元導養，二象攝生。已度者度，未成者成。已死即化，已枯即榮，蠢動蛸飛，一切冥靈。懷胎含孕，咸得受形。亡者命過，魂歸三清。魄受鍊度，南宮變形。今日大吉，皆得光明。五帝鑒映，普告萬靈。天地神祇，及諸河源。五嶽四瀆，并諸名山。洞玄洞虛，洞空洞仙。無極大聖，至真尊神。無極無窮，普監度生。地根斷絕，玄都記名。眾神並映，一切咸聽。急急如長生大帝勑。坎炁吹符，沉水池中
　　執水鍊符，祝曰
　　謹請主水大將軍王□，掌水池使者，速降真水，鍊度亡魂。取北方水炁五口，運自己腎炁五道，相交吹入水池
　　黃華蕩形天尊
　　取飛元聚靈召神符、九陽真炁符，
　　祝曰
　　謹召長生大帝君，飛元聚靈召神飛仙使者楊欣之，飛精使者王容，飛雲使者張起，飛魂使者富公弼，飛魄使者丁逢，飛光使者陳普，直仙使者時申，直真使者黃簡，直靈使者路顯等，從官符吏，飛行變化。奉為亡魂，攝降高上玉清天、混溟璉瑝之炁，泛華紫微之炁，玉婁鳳車之炁，中女辟邪之炁，太皇微延之炁，化真白灨之炁，絳實子光之炁，天真命仙之炁，太皇寂玄之炁。依科鍊度，返魂生神。取祖炁吹符，宣符文畢，焚水池中
　　祝曰
　　三天育胎，九炁結神。上化玄丹，下轉變仙。二象交降，以成爾身。六脘瓊秀，九府納真。十二結節，各各絕根。盪除穢炁，五靈敷陳。玄女吐精，鍊化光鮮。金仙翼靈，玉華結篇。記名青宮，長保帝宸。急急如長生大帝勑。
　　好生度命天尊
　　執靈寶九鍊符，祝曰
　　准上帝勑，謹召疾除罪簿司，斷地逮役司，度上南宮司，飛空五戶司，受鍊更生司，仙化成人司，過度三界司，飛昇太空司，普度無窮司靈官仙吏。奉為幽魂，請降胞命元第一天元一黃演之炁，胎命元第二天洞冥紫戶之炁，魂命元第三天長靈明仙之炁，命元第四天碭尸冥演由之炁，臟腑命元第五天五仙中靈之炁，靈府命元第六天高真沖融之炁，元府命元第七天高仙洞芨之炁，華府命元第八天真靈化凝之炁，嶽府命元第九天自然玄照之炁。依科鍊度，度命登真。
　　默誦上帝祕諱取祖炁吹符，焚水池中，叩齒九通
　　祝曰
　　鬱單凝靈，禪善保神。梵監凝炁，驕樂會真。寂然安藏，梵寶生津。化應流景，高虛曜神。無結無愛，列名帝篇。陰陽會神，三萬六千。二炁交映，內保三田。克登聖品，與劫同年。流雲玉軿，來侍帝軒。策龍罵景，高昇九天。急急如長生大帝勑。取祖炁吹符，宣九鍊符文，焚水池中。取祖炁，吹所度亡魂
　　九天稱慶天尊
　　執石景水母玉精符，誦束井大咒曰
　　東井黃華，石景玉精。飛玄水母，金體玉津。滔滔源源，不竭池亭。九龍灌鍊，三光垂精。仙人吐潤，鍊度魂靈。內外朗徹，表裹洞清。百關九竅，元炁滋榮。五臟六腑，萬神自生。胎胞結節，隨水開扃。死炁斷絕，惡根沉淪。我今鍊化，死骸生魂。反故改貌，玉體金容。變化鍊穢，飛昇紫庭。急急如長生大帝勑。取坎炁吹符，沉水池中
　　高真妙果天尊
　　執神府鍊身符，咒曰
　　已枯復榮，已滅復生。得生上天，更稟太靈。九天之劫，反復胎嬰。穢累蕩滅，白屍反生。急急如長生大帝勑。取五方炁吹符，焚水池中
　　金闕化身天尊
　　執金液鍊形符，吮曰
　　金液鍊形，與道合真。開明三景，是謂天根。無幽無極，無始無窮。元皇九醜，靈魔降宮。紫雲飛天，身乘六龍。火上水下，流入三宮。神居陽明，大道自通。急急如長生大帝勑。取玄炁吹符，焚水池中
　　轉輪聖王天尊
　　執分形鍊形養形大將軍符，祝曰
　　謹召長生大帝君，丹靈分形大將軍孫庚，上靈鍊形大將軍富盛，紫靈養形大將軍張告真，從官符吏，飛行變化真靈，攝降生炁。奉為亡魂，受化更生。祖炁吹符，焚水池中
　　再咒曰
　　墨黑，襪臘，靈寶，紅杏，磨真，急急如長生大帝勑。取五方炁，吹所度亡魂
　　興生，獨隸，可韓，功都，聚魂，急急如長生大帝勑。取寅卯辰三方炁，吹所度亡魂
　　隨願往生天尊
　　焚靈寶登真度命出離生死符，
　　咒曰
　　玉清赤書，上通紫庭。天慈赦宥，三界冥靈。十方世界，九幽罪魂。億曾萬祖，苦爽遊精。削除罪簿，落滅惡根。速赴生方，炁識閑寧。上登天堂，澄質鍊神。超離五苦，真心洞明。蕩除陰翳，入道昇真。急急如長生大帝勑。焚符，取祖炁吹池中。存亡魂，身有玉光，瑩然明凈，形容端儼，仙衣可愛
　　寶華圓滿天尊
　　師默誦度魂咒
　　興生，獨隸，可韓，功都，保魂，應魂攝。
　　次法師焚召丁甲金童玉女大將軍符
　　向來鍊度，功德已周。謹召六丁六甲大將軍，金童玉女，速押所鍊亡魂，各整形儀，恭詣上帝御前。祗謝天恩，受戒傳符，登真度品。法眾虔誠，請行迎導。
　　次法眾諷隱語，引魂朝謁
　　次下座
　　無上黃籙大齋立成儀卷之二十七竟
　　無上黃籙大齋立成儀卷之二十八
　　太上執法仙士蔣叔輿修
　　科儀門
　　靈實大齋傳授戒符昇度亡靈儀
　　先令齋家別靈。次當職道士祝白起靈，引旛至說戒所。
　　道眾序立
　　法師詣坐，上香
　　祝香
　　一炷道德香，願徹三境路。天尊大慈悲，宣演祕密語。拯拔諸亡靈，法橋當早度。普願九幽魂，同離三塗苦。
　　今日道場清淨，大眾同運誠心，奉為齋官、億曾萬祖、受度亡靈，一心皈命，虔誠奉請太上無極至真大道玉京金闕三寶帝師、十極九霄諸天大聖、日月星宿璇璣玉衡三元四始四司五帝、神鄉幽嶽泉曲羅酆當界神祇、靈官典吏，三界應感，一切威靈。願賜慈悲，俯垂降鑒，證盟功德，傳授戒符。庶令九夜之沉魂，獲證三乘之真果。
　　舉智慧頌第三
　　法師敷座
　　洞玄妙戒，靈寶玉符。上保國祚於升平，下超苦魂於浩劫。威禁至重，神力難思。今對道前，依科傳授。尚慮亡靈，夙迷真道，受此輪迴。先當普宣法音，開明王性。俾令悟解，得離冥途。謹按經云，三界眾生，本無流轉。純一道炁，初無生滅覺曉。聞知之性，亦未嘗分。來無其始，去無其終。俱涬大梵，無內無外。而一切有生，自從感形能知以來，色相歸目，聲相歸耳，香相歸鼻，味相歸舌，悟相歸心，欲相歸體。飢食渴飲，寒衣熱袒，陷於境累，溺於根塵，勞於嗜好，縛於執想。日將月就，惡根不消。生死大輪，未嘗暫息。或生天上，或在人間，墮地獄中，受一切苦。幾經淪化，未獲解脫。不知大道勝緣，本於何處。神炁精血，始於何化。性命生滅，竟從何來。設為天人，壽億千萬，不明道本，不識至真。劣爾長生，復當退墮。以是因故，高上真王，流出清淨光明、最上法寶，興立大教，普度天人。今為宣揚，所宜諦聽。擊靜一聲昔我元始天尊，以一法身，胎養道體，而後溟涬成空。空久生有，故諸生命，忽爾自生。生本無體，自空立象。因象成形，明識來居。妄為生想，生想立已，執妄為我。背悟為明，明為暗對。明暗相持，水火形見。於是分為五物，假為五形。遞相凌奪，互為流轉。木為仁愛，火為明察，土為信厚，金為剛决，水為智數。內化五形，是為五藏。著成五見，總為六根。情境支連，重疊為對。遺失元始混洞赤文無上上真一精妙道，認客為主，生情害性，以知亂心。結愛為根，結想成業。故有種種受生，種種滅盡，種種果報，種種因緣，種種天樂，種種冥苦。如是顛倒，不自覺知。生死去來，浩劫不息。擊靜一聲坐下四眾，受度亡靈，試觀天地之內，所有世界，無極邊際，不可推量。天左地右，隨運南北，如是運轉，其孰主張。自非至神，不能遷易。神無方體，見於事物。猶如人身中蘊性命，尸臥不動，便如無生。若起行步，音聲語言，方知神化性命，潛隱顯於動作。諭於至神，亦復如是。神若不生，何有性命。性命之名，神之異號。在人身中，復是何物，作何體狀。若認起居動作為神，則今死者，應無神理。而死亡之人，出為祟癘，形見光影。或去世積年，忽爾附著所見親舊，論憶往事，悉如平生。端知此神，長在不滅。生神無生，滅亦無滅。與道為一，肇於變化。或處天堂，或入地獄。若樂二塗，神無變改。假使上昇天堂，受無極樂。或入地獄，鑊湯火然，萬劫長夜，受無極苦。惟是受業識神，罪魂尸魄，受此業報。於汝元神，有何榮悴。是故當知，太上元始，中黃正道，分判天地，制法君臣，蘊靈太虛，神化生育。太空無相，不見其情。中有至神，獨運神化。神雖無間，炁則萬塗，起於升降，分為暗明。兩半既成，陰陽乃定。陰陽合德，遂立生根。根茂枝繁，生子為種，遞相變化，各不相知。欲求其知，了不可得。知即非道，道離所知。三界之內，一切有生。未出陰陽，不斷生死。生生變易，極於自然。以知求道，去道彌遠。觀此出生無量變化，皆從太空神炁，生化靈妙而有。試觀汝身，稟此元命，從劫至劫，舍身受身，數不可計。生雖萬變，而所以為汝者，未嘗遷也。綿綿若存，自古及今，其道不息。故我教中，令知空非頑空，內陶神化。生道不絕，為道根本。以此養生，生無窮期；以此處物，物無盡相擊靜一聲。受戒弟子，於此妙義，有此悟解，即識道真。離業根塵，絕輪迴道。若未契此，吾當為汝，授三皈依，說九真戒，以為梯櫈，用作津梁。今用宣傳，所宜尊奉。
　　唱人各恭敬
　　宣告亡靈，第一皈依無上道寶，十方上聖太上三尊，億劫度人，先天演教。慈悲廣救，普濟群生。玉相金容，分形變化。影隨響答，善應無窮。此世他生，常當信禮。
　　舉道寶頌
　　稽首皈依道，大羅元始尊。願以是道力，開度此亡魂。和往生神仙界。
　　宣告亡靈，第二皈依無上經寶，十方世界，寶藏靈文，玉字金書，龍章鳳篆，三十六部，萬八千篇。指引沉迷，超登道岸。消愆滅罪，得道成真。此世他生，常當信禮。
　　舉經寶頌
　　稽首皈依經，龍章鳳篆文。願以是法力，解悟此亡魂。和往生神仙界。
　　宣告亡靈，第三皈依無上師寶，玄中上聖靈寶三師，正一真人，三天教主，十方世界，得道神仙。傳法授經，開度群品。是真父母，是大醫王。此世他生，常當信禮。
　　舉師寶頌
　　稽首皈依師，靈寶眾慈尊。願以是神力，拯拔此亡魂。和往生神仙界。
　　亡靈等眾，皈依無上正真三寶已竟。當為宣說，九真妙戒，消釋眾苦，遷昇九天。應當一心，諦聽諦受。
　　慈悲說戒天尊
　　第一戒者敬讓，孝養父母。
　　第二戒者克勤，忠於君主。
　　第三戒者不殺，慈救眾生。
　　第四戒者不淫，正身處物。
　　第五戒者不盜，推義損己。
　　第六戒者不嗔，兇怒凌人。
　　第七戒者不詐，諂賊害善。
　　第八戒者不驕，傲忽至真。
　　第九戒者不二，奉戒專一。
　　如上妙戒，並是元始天尊，金口演說。普為一切，滅諸惡根。今依玄科，對聖傳授。仗此九真之力，永辭五苦之殃。上昇朱宮，超登紫府。伏願侍經玉女、護戒靈童、飛天神王、巨天力士，遍下十方無極世界、九幽地獄之中。二十四曹、三十六府，當與亡過某削名黑簿，滅罪陰關。開長夜之泉扃，指無為之道路。九霄宮內，常為遊宴之方；八極天中，依作逍遙之界。所有金籙白簡、玉券寶符，恭對道前，次第宣告。
　　告長生符法師存天門，豁開祥光，瑞彩眩耀。心目玉京金闕三寶上帝，御於寶座，侍衛儼然。上帝勑命金童玉女，捧符簡，乘金光，自天門降，執簡叩齒三通，依法念散形咒，取炁吹符訖。然後宣告文訖，封簡
　　度簡頌
　　宣九天寶誥
　　宣長生度命金籙
　　師祝曰
　　當願亡靈，受持之後。斷地逮役，受鍊更生。永度三塗、五苦八難，超淩三界，逍遙上清。咒畢，結旛上。
　　宣昇天券告文宣畢，法師分券為二。以右一半結旛腳，以左一半，封函如法，召當日功曹發去
　　發保舉狀依法，召十方飛天神王，存至發去
　　祝曰
　　伏聞，長生大聖飛天神王，契靈寶之內音，承元始之付囑。天人同會，當始青之上方；山嶽吞煙，值赤明之初劫。傾光迴駕，監真度生。願賜慈悲，同垂降鑒。齎元始之符命，赦北都之罪魂。俾亡靈某以時刻而昇遷，咸計日而受度。不經地獄，身有光明。逍遙劫刃之臺，永處福堂之界。某無任虔禱之至。
　　依次第，宣保舉狀
　　普告三界，歷關諸天。勑制地祇，元始符命。宣狀畢，以金錢一就焚化。
　　師祝曰
　　伏請飛天神王、飛天使者吏兵，一如昔日，始青天上，浮黎法會之中，不忘元始教戒之言。俯鑒齋主，虔誠之禱。俾亡過某靈，死魂受鍊，仙化成人。生身受度，劫劫長存。福留後裔，慶及家門。一切有情，同登道岸。
　　無量度人天尊
　　真經妙戒，玉券寶符，乃三洞之祕荃，演九天之勝範。指迷超悟，證道成真。尚慮無所依憑，有妨昇度。今為亡靈，告盟眾聖。出給牒文，善自齎持，用為身寶。
　　次宣功德牒宣畢
　　祝曰
　　當願亡靈，執牒為據。地司永消罪錄，陰府更不拘留。天上人間，隨果超化。
　　舉北帝頌
　　向來傳授戒符，種種功德，並已周圓。伏願亡靈受持之後，書名紫策，度品朱宮。佩寶誥以朝真，禮虛皇而受記。超神仙果，達快樂鄉。以今再為亡靈，斬滅三尸，飛度五戶。庶得形神俱妙，與道合真，昇度有期，各宜珍重。
　　法師行持，召神
　　謹召玉清靈寶赫奕仙曹，落滅地獄惡道靈官，落滅下鬼惡道靈官，落滅畜生惡道靈官，飛度色累戶靈官，飛度愛累戶靈官，飛度貪累戶靈官，飛度情累戶靈官，飛度欲累戶靈官。請詣道前，祗承符命。奉為亡靈某魂，一依太真之科，斬絕尸根。俾三惡之消滅，飛度業累，獲五道之開通，度越風刀。超昇天府，解形遂變，流景上清，元始玉符，謹當宣告。
　　宣三塗五苦符命告文每宣一符畢，即以錢紙焚符於幡下
　　惡根斷絕，免五道之飄沉；苦累蠲消，超六塵之清凈。魔王監舉，無拘天門，再請仙童，同加引導。
　　請五方童子
　　奉請東方青靈啟道童子，手執青蓮花，接引此亡靈。和往生神仙界。
　　奉請南方丹靈啟道童子，手執紅蓮花，接引此亡靈。和往生神仙界。
　　奉請中央元靈啟道童子，手執黃蓮花，接引此亡靈。和往生神仙界。
　　奉請西方皓靈啟道童子，手執白蓮花，接引此亡靈。和往生神仙界。
　　奉請北方玄靈啟道童子，手執碧蓮花，接引此亡靈。和往生神仙界。
　　十極神鄉，既疾除於罪簿；五靈童子，將不滯於仙遊。逍遙碧落之天，宴息清華之館。親朝元始，歌謠洞章。不墮輪迴，永遵玄妙。所宜恭肅，祗謝天恩。稽首歸依，無極大道。
　　逍遙快樂天尊引靈至大道前，法師引亡靈同謝恩
　　有生苦相，受報輪迴。上聖恩光，垂慈方便。著威儀俯仰之格，拯幽夜沉冥之魂。亡過某靈，因建齋功，獲叅壇陛，聞經聽法，滌罪除愆。已濯質於黃華，復鍊形於流火。傳符授戒，受化更生。仰勤真馭之下臨，克俾死魂之受度。天地大德，孰報罔極之恩；螻蟻微誠，當識謝生之所。亡靈某等，仰謝天恩，稽首再拜
　　舉靈書，引魂至焚燎所
　　法師回向，謝過
　　臣肅建瑤壇，宣行寶範。仰祈真造，開濟亡魂。以今度品功圓，生尸事畢。懼不明於科典，及有犯於威儀。考對三官，書愆九府。敢希恩祐，俯賜赦原。雲車旋返於瓊都，羽蓋復升於絳闕。馳心清漢，注想層霄。更乞洪私，益施妙陰。萬方清晏，大道興行。一切含靈，咸登妙果。臣無任瞻望聖真，謝罪乞恩之至。
　　法師三禮出，至焚燎所行持，召金龍驛吏，讀關子，發長生符
　　法橋大度天尊引魂度橋
　　宣升度法橋咒
　　天尊智慧，大道慈恩。九光陽炁，變化曲虹。長蜺千丈，金碧萬重。下入開光，上登朱陵。法橋濟度，普度無窮。平地昇霄，逕赴天門。各嚴形儀，步橋登空。改洗舊志，永劫無終。
　　送靈舉三清樂，焚化符簡經幡冥財等
　　舉焚簡頌行超度法，師默咒曰
　　魂神澄正，萬炁長存。不經苦惱，身有光明。功滿德就，逍遙上清。咒畢，再默念化生咒。
　　興生，獨隸，可韓，聚魂，功都，聚魂。急急如上帝勑。
　　默誦化牒咒
　　火鈴炎熾，上下八方。萬神侍衛，永斷不祥。急急如丹天火鈴律令。存火鈴滿地，烜赫如日，亘徹天地。受度靈魂，乘金光昇天而去。
　　宣普度薦魂咒
　　靈寶功德，無量度人。元始符命，釋赦罪根。長生回尸，九鍊生形。妙戒防非，三界超凌。隨劫輪轉，逍遙上清。功圓果滿，上朝帝君。福流後裔，慶及家門。好去好去，無忘道恩。
　　寶華圓滿天尊
　　上來開度，無量功德，並已周圓。仰憑凈眾，為上因緣，念大聖元始天尊、太上大道君、太上老君、太一救苦天尊、十方救苦天尊、九幽拔罪天尊、朱陵度命天尊、法橋大度天尊、火鍊丹界天尊、金闕化身天尊、轉輪聖王天尊、隨願往生天尊、逍遙快樂天尊、大慈大悲救苦真人、大慈大悲大慧真人、大慈大悲拔罪真人、大慈大悲拔度真人，不可思議功德。
　　奉為齋官，功圓德就。集福消災，念紫清降福天尊、消災解厄天尊、延壽益筭天尊、福生無量天尊、八卦護身天尊、九宮捍厄天尊、寶華圓滿天尊，不可思議功德。
　　右世科度靈，有斬三尸、度五苦門儀，蓋本上清洞真部元始譜錄太真玉訣云。夫學上法，宜遣諸欲。落滅惡根，道自然降，仙自然成。當篆變景，流光玉文，依文施用。即度三塗五苦符是上尸符，青書玄素。中尸符，黃書白素。下尸符，白書白素。色累門符，墨書白素。愛累門，白書白素。貪累門，赤書白素。華競門，青書白素。身累門，黃書白素。其斬上尸符，弟子著頭上，中尸心中，下尸及五苦符並著兩足。於三惡門下，北向銜刀，請一杯清水，以面臨水上。師於弟子後，叩齒九通而咒之。即世科，上尸青慾、中尸彭質、下尸彭嬌三咒是也。每度一門，師取所銜刀，以繞弟子頭，結九過。取所卷玉符，埋於門下，以水灌之而去。五苦門一同本經，無咒。今宗壇受上清寶籙，則為之太上符法。雖云神化無方，濟生亦可度死。然斬三尸咒，用於亡者，其間未免有窒礙處。而科文又極其鄙俗，今刪去。所是落滅三惡、飛度五戶靈官，自屬玉清靈寶大法，隨訣召降。若今宣通符命、開度亡魂，則於理為可行。又世科五苦獄，名亦與經文不合。往往因三塗五苦經云，刀山劍樹、銅柱鑊湯、摙汲溟波，是名五苦，遷就入科也。然三惡五道門及流景玉符，既出太真玉訣，要當悉依經文施行，方為盡善。五苦輪燈亦同。
　　無上黃籙大齋立成儀卷之二十八竟
　　無上黃籙大齋立成儀卷之二十九
　　太上執法仙士蔣叔輿撰
　　科儀門
　　鍊度幽魂醮獻儀
　　先於鍊度所或大道前，鋪設醮筵三十六分位或二十四分位。周備畢，道眾齋官請法師行事
　　蕩穢　上香　燒香頌
　　法師對聖啟白
　　具法位臣某焚香，上啟大羅玉清無極無上至真大道元始天尊，太上大道君，太上老君，北極紫微大帝，南極長生大帝，朱陵大帝，太一救苦天尊，九天生神大帝，二十二天帝君，東華木公、西靈金母，護魂侍魄、養炁通血、中主五帝真君，日君月君，北斗七元君，南斗六司君，靈寶五師君，三省五府真宰，南昌上宮長生大君韓君司馬，迴骸起死君，無量度人君，度命成僊真君，南極九華真人，玉清元始法師，太極左仙公，五嶽總領真君，南陵樞府、朱陵火府、南昌上宮黃籙真宰，靈寶仙曹、追攝鍊度官君將吏，北陰酆都大帝，五嶽聖帝，水府扶桑大帝，歲德尊神，社令城隍，五道土地，三界應感，一切威靈。臣聞，教闡紫清，開八門而拯度；經傳碧落，宣九鍊以返生。普為沉淪，濟諸苦惱。滌除罪垢，鍊化生方。臣謬以下愚，叨傳上法。身濫司於濟度，職敢怠於宣謄。今據齋主某，正薦亡親某人　普薦在會眾魂開建無上黃籙大齋，三晝夜。普設九泉六道，清凈無礙夜齋，護度靈儀，遷升道境。爰備蘋蘩之薦，少殫豺獺之誠。伏乞真聖監觀，仙靈降格。迂迴景馭，大沛天恩。俯賜威光，監臨鍊度。臣與齋官某等無任虔請，仰望恩光之至。謹稽首再拜。
　　上香　降真
　　具法位臣某誠惶誠恐，稽首再拜。奉請無上至真三寶上帝，北極紫微大帝，南極長生大帝，朱陵大帝，太一救苦天尊。恭望天慈，應感分輝，垂慈降鑒。謹上請九天自然生神上帝，五老五帝君，三十二天帝君，木公金母，日君月君，北斗七元星君，南斗六司星君，靈寶五師真君，四聖真君，三省五府真君，元始法師，太極仙公，南昌上宮長生大君，南上朱陵火府君，南宮度命君，韓君司馬，鍊度成仙真君，南極九華真人，迴骸起死監生大神，飛天神仙，五嶽總領真君，南陵樞府、朱陵火府、南昌上宮黃籙院真宰，北陰玄天酆都大帝，五嶽聖帝，水府扶桑大帝。伏望聖慈，垂光下降。謹上請靈寶自然至真無量度人真君仙吏，丹天左右侍衛大將軍，靈寶赫奕仙曹天將大神，九鍊真司靈官仙吏，混元十二炁化生大將軍，南昌掌水池火池使者，主水主火大將軍，飛元聚靈諸使者，六甲六丁諸大將軍，金童玉女，火鈴靈童，九光童子，黃華玉女，東井玉女，鍊度真人，鍊度使者，鍊度神將，鍊度功曹，鍊度合會主執官君，神虎大聖玉女三部追魂使者，追攝吏兵，天醫大聖，六職治官將吏，功曹主者法籙治職真官從官，歲德尊神，三界直符，七道功曹，社令城隍，五道土地，啟道童子，禁將神君，地水職司，導善官吏，虛空監察，一切威靈。伏望聖慈，具官來降。
　　上香　初獻
　　臣謹上啟三清上帝，太一慈尊，三界十方眾聖。伏聞一炁肇分，陰陽定位。三元導養，品物流形。凡居覆育之間，咸賴生成之德。習因異果，業報殊塗。未除滅於妄塵，遂轉輪於苦道。非修觀行，難出化機。上聖高靈，垂慈接物。說微妙法，開方便門。蕩陰穢於黃華，鍊陽精於流火。俾資道妙，永固生根，今齋主某崇修齋法，遷拔亡靈。普為幽沉，宣行鍊度。伏乞天光下濟，惠澤旁流。勑勒真靈，遵依符命。分形降炁，鍊景攝生。俾受度靈魂，無邊滯爽。五神混合，絕五累之苦根；一性長存，證一乘之真果。克造無為之岸，永清有漏之緣。臣等無任懇禱之至。
　　上香　亞獻
　　上啟靈寶鍊度，官君將吏，合會應感，一切威靈。伏聞元始開圖，分身下化。虛皇御運，立法度人。用恩祐於沉淪，俾津梁於生死。直符守吏，典侍靈文。法局仙曹，佐揚勝範。宜共恢於妙化，以丕闡於皇猷。銜命宣恩，依儀行事。上遵道旨，下濟沉魂。成鍊胎返本之功，著監真度生之德。惡緣斷絕，永辭長夜寒池之鄉；真炁充盈，徑上丹英火鈴之界。惟神克享，用副精祈。神虎三部追魂使者，天人地仙神鬼業道功曹，請屆道前，承受文檄。
　　上香　終獻
　　宣關子，獻疏
　　上來誠悃，已具敷陳。竊揆真聰，諒垂洞鑒。塵寰穢雜，薦獻乖疏。不罪凡微，乞從昭宥。鍊度仙吏、追攝官君、太歲尊神、城隍里域，各遵大教，廣扇慈風。啟闢冥關，召集幽爽。請伺本壇普召之時，部衛眾魂，依儀受度。立俟昭報，火急奉行。
　　回向　焚燎如儀
　　上清五府攝召幽魂全形昇度還神復性儀
　　先望鬼門，排列香案。次法事法師，行破暗開
　　通道路法，焚香，正立，誦凈天地咒一遍，吹四方，存九鳳破穢真官一人，朱表皂幘，跨丹鳳九首，吐火於前，炎炎燒身。次步九鳳破穢罡，旋身三匝，存身於炎焰中，變為九華真人，其火亘徹天地，光照十方，良久，想元始天尊引十方無極天真大聖、上聖高真，坐圓光中心，拜九過。密咒曰
　　元始登引天真大神，上聖高尊，妙行真人，傾光迴駕，監真度生。心拜三過。
　　法師祝香
　　具位臣某謹焚香，上奏三清三境，金闕至尊，東極宮中，尋聲赴感太一救苦天尊，十方靈寶天尊，三界真司，十方主宰。臣謬籍宿因，叨傳上法。功虧毫露，釁積丘山。履地戰驚，仰天兢悸。冀弘宣於妙訓，俾普濟於幽沉。既奉歸投，敢忘關告。以今伏為齋主某，正普薦亡親某乙　在會眾魂，開建無上黃籙大齋，旁及六道四生、孤魂滯魄。依按真科，宣行鍊度。除已奏陳齋意，關告真司，召集靈儀，來臨法會，尚慮幽明異道，自取沉淪，難睹光明，莫霑開度。欲乞特頒道旨，告下南方丹天火府主令，照燭陽光，開通道路，破除陰翳，令詣玄壇。臣敢不滌慮澄心，仰祈報應。法師叩齒三通，心拜三過
　　執開通道路符，密咒曰
　　元始登引，天真大神。上聖高尊，妙行真人。十方無極，至真大神。傾光迴駕，監真度生。諸天丞相，南昌上宮。韓司主錄，監生大神。執籙把籍，齊到帝前。隨所應度，嚴校諸天。普告三界，無極神鄉。泉曲之府，北都羅酆。三官九署，十二河源。上解祖考，億劫種親。疾除罪簿，落滅惡根。不得拘留、逼合鬼群。元始符命，時刻昇遷。急急如長生大帝律令。三遍，取天門炁一口，吹符上。彈訣再掐訣，燒開通道路符於鬼門上
　　又咒曰
　　元始符命，時刻昇遷。北都寒池，部衛形魂。制魔保舉，度品南宮。死魂受鍊、仙化成人。生身受度，劫劫長存。隨劫輪轉，與天齊年。永度三途，五苦八難。超淩三界，逍遙上清。
　　法師上香，再祝曰
　　以今焚香，上請可韓府、獨隸府、興生府、功都府、聚魂府、司命司錄、司功司殺一切神君。吾今奉行符命鍊度，六道四生、孤魂滯魄，除已關告真司、克取今時，攝召前來，赴壇受度，切慮冥途滯塞，未能洞達，准上帝勑，召南斗火鈴大將軍，急飛火鈴，照徹無方，洞達杳冥，一如告命。步火鈴罡，發火鈴訣，存火鈴六枚飛起
　　焚太一飛符，祝曰
　　妙道之先，混然無物。三號分而令生九炁，一元判而肇有三才。高澄凝滓，天地位焉。纖悉散殊，萬物備矣。炁元無象，人為最靈。善惡始運於一心，報對遂淪於六趣。或生天道，或在人中，或居神道之門，或受地獄之苦，或招餓鬼之報，或處畜獸之中。一墮輪迴，未易出離。以至盡玄空界、積夜寒鄉，絕無祭祀之孤魂，莫遂超昇之滯魄，常炎飢火，永隔陽光。未落滅於惡根，徒流吹於苦海。洪惟太上，重軫哀矜。謂一切有情，俱元始之祖炁；故無邊弘濟，植大德之好生。廣宣要法，作人舟船。普度眾生，作法梯櫈。垂百千相好，開十二願門。爰敷度死之科，用闢登真之路。俾死魂之受鍊，獲仙化以成人。削罪除愆，拔難濟苦。集諸善利，不可思議。以今恭啟瓊科，宣䙌寶範。敷陳法食，空歌洞章。祥開五戶以遷神，重請眾真而監度。仰乘道力，來赴靈壇。領諸勝妙之因，永脫輪迴之苦。已夙憑於官將，悉牒告於攸司。無滯幽沉，來從引導。伏請神虎使者、追魂攝魄官將、三元將軍、歲德尊神、七道功曹、六甲使者，依律召集，攝赴靈壇。具有檄文，謹當宣示。
　　宣普召牒，焚之法師行持，焚召魂大將軍符
　　密咒曰
　　靈寶符命，拔度六道四生、孤魂滯魄。出離地獄，永辭長夜。五苦三塗，不得拘留。逼合鬼群，斷落死名。急急如長生大帝律令。取天門炁，吹符焚之
　　召追攝將吏
　　謹召靈寶大法司，南昌上宮、南陵樞府、朱陵火府、鍊度仙吏天將神君，神虎三部追魂使者，天神地仙人鬼業道功曹，地水主司，城隍社令，承差部衛，幽魂主吏。仰聞今召，疾速管押，六道四生、孤魂滯魄，赴壇交割。仍仰禁止狂魂猖魄，整肅形神，善臨壇所。不得因時，報復讎怨，侵犯生人。玄憲昭垂，各宜遵守。儻或有違，罪難赦汝。
　　當職道士執旛，召攝
　　志心召請，遍十方界，盡玄虛際，無邊苦爽，一切幽沉，六道四生，孤魂滯魄。惟願乘三寶力，今夜今時，來臨法會。和受玆開度功德。
　　歌迴黃章
　　太微迴黃旗，無英命靈旛。攝召長夜府，開度受生魂。和不可思議功德。師掐攝召訣，默誦真諱咒。隨諱掐訣，
　　行持師平讀，祝曰
　　胎光幽精，爽靈三魂，歸空歸真。天地正真炁，再聚汝形神。此是五行造化真，無藏無避無逃形。急急如上帝律令勑。
　　又祝曰
　　三官北酆，明檢鬼營。不得容隱，金馬驛呈。普告無窮，萬神咸聽。三界五帝，列言上清。急急如上帝勑。師取東北炁，吹旛左營目三，存億萬鬼魂，齊集壇下
　　次咒曰
　　魂神澄正，萬炁長存。不經苦惱，身有光明。復聚本形，復全本神。急急如長生大帝律令。默誦三遍，取東炁吹之
　　法師陞座，道眾吟中篇，導幽魂詣
　　座下參禮。
　　法師祝曰
　　今仰承無上道力，無上經力，無上法力，一切天道，一切人道，一切神道，一切地獄道，一切餓鬼道，一切畜生道，一切孤魂滯魄，既已雲集道場，尚慮汝等生世之日，或因雷霆水火、刑殺刀兵、瘖跛聾盲、厭咒蠱毒、胎產攧墜、蟲獸傷殘、非命橫亡、抱疾枉死、魂魄蕩散、神識飄沉，形相不完，肢體未具。陽間所患，陰境亦然。雖詣法筵，尚縈苦趣。今當遵依教典，告召靈司，奉行大法，攝召真氣，為汝等眾，醫治疾病，解釋苦根，返質全形，還神復性。然後蕩除穢濁，鍊化超昇。名生恭肅之心，勿墮崇修之果。
　　次上香，祝曰
　　謹焚香上啟，青帝護魂君，白帝侍魄君，赤帝養炁君，黑帝通血君，黃帝中主君，朱陵火府真君，南昌上宮真君，鍊度成仙真君，靈寶天醫神吏、治病功曹，鍊度真人，靈官仙眾，一切威靈。願賜慈悲，降流真炁。普為男女眾魂，醫治病苦，完復形神。一如太上律令。
　　廣度沉淪天尊師存上官吏下降，羅列左右，前後衛護
　　次祝曰
　　玉清元始尊，敕下天醫神。完全桔朽骨，普濟度天人。急急如元始無量度人律令。次行五府事，默誦五帝真諱咒曰
　　墨黑子，襪臘午，靈寶中，紅杏卯，磨真酉，急急如長生大帝勑奉行。取五嶽炁吹之
　　執治病功曹符，嘿祝曰
　　四生六道，十類有情。萬化所苦，一切成章。天光一攝，符命得昌。急急如長生大帝律令。取祖炁吹符，焚之，默誦度魂真諱咒
　　興生辰，獨隸卯，可韓寅，功都大指甲下，聚魂對魂攝，急急如長生大帝勑奉行。取三塗五嶽炁，吹所度幽魂
　　法師就座，祝曰
　　迴骸起死，已返於本初；攝炁全形，當資於生化。庶得魂神澄正，身相光明。惟大洞之玉符，乃上清之寶諱。依科施用，鍊汝飛昇。
　　執大洞十八玉符，祝曰
　　准上帝勑，太乙元君命。謹召腦神泥九赤文混洞噓噓君酉，左目神通光玄真君離，右目神晨嬰陰精君離，舌神騰陽正生君辰，心神玄珠玄玄君辰，肝神青帝孟光君三指一節，脾神紫庭延年君子，肺神皓洞季成君戌，腎神太淵求都君四指一節，陰神續命伯強君坤，胞神元常秋夫君卯，胎神含生寅和君卯，結神九華彥遐君卯，節神杳浩空猷君卯，血神中幽良弼君辰，精神元徐祝祝君坤，炁神元英毳毳君亥，神神天生靈父君辰，命神正中幽田君坤，急急速降，奉為幽魂，委炁聚形，還神復性。取祖炁吹符，宜符文畢，就焚之
　　梵炁普生天尊
　　執召五神混合符，祝曰
　　准上帝勑太乙元君命，謹召混洞太無天寶之炁，赤混太無靈寶之炁，宴寂玄通神寶之炁，五方靈寶自然至真之炁，天帝玉真無色之境梵行之炁，三元九真四梵四極之炁，髮神蒼華太元之炁，腦神精根泥丸之炁，眼神明上英玄之炁，耳神空閑幽田之炁，鼻神玉瓏靈堅之炁，口神玉池太和之炁，齒神鍔鋒羅千之炁，舌神通命正倫之炁，重樓十二太一真君之炁，心神丹元守靈之炁，脾神龍煙含明之炁，膽神龍曜威明之炁，肺神皓華虛成之炁，脾神常在魂停之炁，腎神玄冥育嬰之炁，左青龍甲乙之炁，右白虎庚辛之炁，前朱雀丙丁之炁，後玄武壬癸之炁，急急速降，正真生炁，流入所鍊幽魂身中。取祖炁吹符，焚之
　　妙化無邊天尊
　　又祝曰
　　准上帝勑太乙元君命，謹召六丁金童、六丁玉女、六甲金童、六甲玉女，精藏神、水藏神、八萬四千毛竅神、三萬六千出入神、二萬四千息炁神、一萬二千精光神、一千二百形影神、三百六十骨節神，玉童君、玉女君、白元君、丹田君、三十六師子君、師父君、師母君、桃康君、合延君，上和君、中和君、下和君，上元君、中元君、下元君，急急速降，正真之神，各守所鍊幽魂形中。取五方炁，吹幽魂中
　　億劫化形天尊
　　次祝曰
　　准上帝勑太乙元君命，謹召三魂神台光、爽靈、幽精，謹召七魄神尸狗、伏矢、雀陰、吞賊、非毒、除穢、臭肺，各守本位。不得妄違，自然長生。將所結三塗五苦印，取三塗五苦炁，速印吹所度幽魂中
　　超真解脫天尊
　　師誦玉清生魂育魄保神內咒，曰
　　七炁成真，六儀運虛。五靈續絕，二曜扶□。旋綱躍空，飛步雲宮。胚胎有始，塵劫無終。金城孕質，玉洞凝神。真炁內養，以成聖人。上入六虛，下洞幽泉。雲宮寶闕，中有真魂。出入福鄉，周旋生門。咀嚼靈芝，灌漱金泉。甘露川流，懸澍丹田。紫霞朝映，三炁凝煙。瓊室化仙，安坐金蓮。真儀掩日，塵劫為年。
　　金容出世天尊次以水灑之，存億萬幽魂，形相端好，齊集壇下，俟候開度
　　再祝曰
　　汝等幻身易滅，心病難除。地水火風之形，往日已散；飢渴疾苦之念，曠劫未忘。今故為汝生魂育魄，復性還神。形體不具者，從此完全；病苦未痊者，自今痊愈。疾除罪簿，落滅惡根。陰府不得拘留，人天將行託化。各宜整肅，以俟昇遷。
　　靈源普潤天尊
　　汝等苦根散釋，真性昭明。宜沐浴於蘭湯，終蕩除於業障。庶得形神俱妙，與道合真。清眾慈悲，請行引導。
　　靈寶普度大齋沐浴幽魂儀
　　依法嚴潔排辦浴室二所，桶貯香水，各沉洞明丹陽沐浴鍊度符於水中。
　　法師於案前，祝曰
　　具法位臣某上啟，五老上帝，三十二天帝君，日月五星真君，東井星君。臣聞，仙真窈邈，居不染塵。至道玄虛，法無待物。惟眾生之昏昧，致業垢之牽纏。開明須假於真詮，蕩滌必資於慧澤。臣今伏為某，正普薦亡親某乙　在會眾魂開建黃籙大齋，普度六道四生、孤魂滯魄，加持法水，沐浴眾魂。願賜慈悲，俯垂開度。降流正真之炁，灌注香湯之中。俾蠲熱惱之憂，克超清凈之果。見前清眾，請為讚揚。師存日月，混合六合宮赤光黃精二炁，交映五色雲炁滿室，三十二天黃綠青赤蒼黑碧紫白日月五星之炁，交錯水中。
　　眾詠東井頌
　　天河灌東井，石景水母精。圓光拂靈曜，玄暉瑩高明。元始披重夜，天人逐月生。沐浴蘭池上，龍負長庚瓶。金童灑香花，玉女流五星。冠帶濯玉津，鍊度五仙形。體香萬神降，乘景登高清。
　　當職道士行科
　　先世迷真，遂漂流於苦海；今日受度，得盥沐於華池。非仗殊因，莫超凈境。奉為汝等，上資往生天界，念三元品戒沐浴蕩穢咒
　　天澄氣清，五色高明。日月吐輝，濯鍊身形。神津內盥，香湯鍊精。光景流曜，煥映上清。炁不受邪，五腑納靈。罪滅三塗，禍消九冥。惡根斷絕，福慶自生。今日大願，一切告明。普受開度，昇入帝庭。
　　玉虛澄輝，已蕩除於陰穢；金房度命，再灌沐於靈津。庶永奉於真宗，克常行於清凈。奉為汝等，上資往生天界，念金房度命咒
　　天靈節榮，九孔肅清。五宮六府，神華鮮明。三元鎮固，萬炁充盈。金房度命，綠字返生。三鍊九化，昇入太清，三景同輝，天地齊并。飛行玄虛，遊宴紫庭。
　　蕩黃華之水，速致清虛；歌綠字之篇，能令飛化。俾惡根之永謝，保道炁以長存。奉為汝等，上資往生天界，念綠字迴年內真咒
　　天地同清，洗穢除塵。鍊化九道返形太真。百關納靈，節節受新。清虛鑒映，內外敷陳。日吉時良，度命迴齡。玉童玉女，為汝執巾。玄雲紫蓋，冠帶汝身。使汝長生，天地同根。
　　洗心滌慮，消累劫之冤愆；攝炁成形，脫五陰之舍宅。遂使凡塵不染，真境常明。速解情迷，無縈垢累。奉為汝等，上資往生天界，念澡鍊超昇咒
　　天朗氣清，爾身已精。塵穢消除，九孔受靈。使爾變易，還返童形。幽魂超度，皆得飛昇。
　　激濁揚清，備臻於蠲潔；登真離苦，必假於莊嚴。今則金房度命，玉女致靈。空歌洞室之章，畢齊霓裳之盛。奉為汝等，上資往生天界，念三元品戒冠帶咒
　　五濁已清，八景已明。今日受道，罪滅福生。長與五帝，齊真上靈。次化衣
　　天河灌沐天尊俟化衣畢，方止。存幽魂身相光明，仙衣儼然，眾魂歡悅可愛
　　汝等沐浴既周，衣冠悉具。畢蠲穢濁，頓獲清虛。然須整飾魂儀，來臨法會。當使永除業垢，解釋三世之愆；頓生陽輝，昇入九天之路。各宜祗肅，以待昇遷。
　　次法師回向
　　即將向來沐浴功德，無量無邊。並用蕩滌，一切眾生。結節根塵，普令清凈。為如上緣，念大聖元始天尊，太上大道君，太上老君，不可思議功德。
　　無上黃籙大齋立成儀卷之二十九竟
　　無上黃籙大齋立成儀卷之三十
　　太上執法仙士蔣叔輿撰
　　科儀門
　　靈實普度大齋加持斛食儀
　　法師自浴室引魂入茭郭，舉光明頌，巡繞茭郭一周。次道眾序立斛筵所。
　　法師祝香
　　此一炷香，先天立本，後地盤根。景散十華，上徹森羅之境；煙凝九炁，下通冥漠之鄉。普被含靈，徧周法界。以今奉為齋官某人，入齋意普為六道四生、孤魂滯魄，修設清凈無礙夜齋，焚此寶香，供養無極大道三境帝師、至尊經寶、諸天上聖、三界真宰、十鄉威靈。伏願策景凌空，盻祥雲而下鑒；傾光迴駕，泛瑞靄以來臨。見前受度眾靈，凝神滌慮，念道歸真。頓悟宿因，俾塵緣之永斷；薰陶法澤，知覺性之本空。直須目見耳聞，鼻通心解。三塗五苦，不離清凈之根；六趣九幽，盡屬光明之界。永除染著，俱獲逍遙。稽首皈依，無極大道。
　　吟普獻頌
　　普獻無邊聖，香煙散十方。願成七寶臺，垂光五濁世。運度天人眾，咸令上法橋。同會至無為，勤修不退轉。法師上香存變，依靈寶本章行持，化身為救苦天尊，壇眾為救苦真人。斛筵所為三層寶臺，斛中紅紫光炁上沖天際，監臨將吏、里社神司、四方守衛如法。次存三寶大帝、太極慈尊、十方救苦真人、日月生真三界主宰、金童玉女、靈官功曹將吏，一一分明。然後上啟
　　具法位臣某焚香，上啟妙無上帝自然元始天尊，無上道寶妙有上帝，虛皇玉宸大道君，無上經寶至真大帝，萬變混沌玄元老君，無上師寶東極太乙救苦天尊，十方尋聲救苦天尊，五老上帝，三十二天帝君，日官太陽帝君，月官太陰皇君，五方五德五星君，北斗七元星君，南斗六司星君，靈寶經籍度師真君，玄中大法師君，三天大聖師君，太極仙公真人，三省五府真宰，虛空監察香官使者，當境土地里域真官，三界應感一切威靈。臣聞，六道循環，未離輪迴之海；四生飄浪，難超解脫之鄉。河沙十類之魂，長夜九泉之魄。展轉受報，脫化無期。嗜慾重而飢渴生，神智昏而憂惱集。一沉苦趣，永隔陽光。非憑三洞之真詮，莫遂九泉之生路。玄真哀憫，大道垂科。開夜齋普施之門，度苦海流吹之識。慧光照燭，攝化億千。法力加持，徧周法界。臣今奉為齋官某，正普薦亡親某乙　在會眾魂旁及六道四生、孤魂滯魄，開建無上黃籙大齋，用資超度。恭取今宵，普設太上慈悲、無遮無礙、廣大平等、清凈斛食一筵，先用供獻十極十華、三元三界、飛天大聖、應號慈尊，日月星辰、江河海嶽、泉酆土壘一切威靈。共賜鑒歆，同垂證度。三華寶曜，錫三景之明輝；八會靈章，集八天之梵炁。降流壇場之內，灌溉法食之中。俾六道四生、一切孤魂等眾。享食承供，六欲靜而百體豐；聽法聞經，一性圓而萬神集。惡根滅對，業道停輪。咸登自在之天，長處福堂之界。臣無任激切懇禱之至。當職道士灑凈，祝曰
　　泠泠甘露饌，法味難思議。騫香流七珍，冥冥何所疑。受此法食施，生天登紫微。悲夫長夜苦，熱惱三途中。猛火入咽喉，長生飢渴念。一灑甘露雨，如熱得清凉。神魂生大羅，潤及於一切。
　　自然天廚食，法味難思議。普濟六道中，鬼神未濟者。盡霑甘露味，咸皆得飽滿。於此妙會中，遍及於一切。生天登紫微，上昇清都宮。存天門金光道炁，百千萬重，綿綿而降，既注己身及斛食水盂之中，映徹內外。太上三尊、青玄上帝、十方眾聖在空玄中，為作證盟
　　請三寶　按人各恭信
　　法師白云
　　希夷莫測，獨居象帝之先，恍惚難明，肇自太初之始。剖分一炁，開張萬真。惟大道之尊崇，作眾生之恃岵。以今嚴陳凈供，式闡玄科。冀道寶之垂慈，俾幽靈之受度。仰希昭鑒，俯賜證盟。法眾虔誠，志心奉請。
　　知職道士舉
　　志心奉請，十方道寶，降臨壇所。
　　皈依無上道，至真大慈尊。普願諸眾生，咸證無為果。
　　法師白云
　　琅書玉字，空生自然之先；金簡瓊章，炁結飛玄之始。保制劫運，普植神靈。惟三洞之尊經，作十方之真寶。以今嚴陳凈供，式闡玄科。冀經寶之垂慈，俾幽靈之受度。仰希昭鑒，俯賜證盟。法眾虔誠，志心奉請。
　　知職道士舉
　　志心奉請，十方經寶，降臨壇所。
　　皈依玄元始，三十六部經。普願諸眾生，得入三乘道。
　　法師白云
　　分身下化，為生死之津梁；立法度人，作真仙之梯磴。汲引四輩，開導三乘。惟億劫之真師，實人天之慈父。以今嚴陳凈供，式闡玄科。冀師寶之垂慈，俾幽靈之受度。仰希昭鑒，俯賜證盟。法眾虔誠，志心奉請。
　　知職道士舉
　　志心奉請，十方師寶，降臨壇所。
　　皈依玄中主，大慈無上師。普願諸眾生，常聞師寶訓。
　　願汝皈依無上道，願汝皈依無上經，願汝皈依無上師。和不可思議功德。
　　法師啟白
　　至心奏啟，東極宮中大慈仁者、尋聲赴感太一救苦天尊。臣聞，委炁聚功，太上著度生之典；尋聲赴感，慈尊標救苦之名。威神遍滿於十方，誓願普拔於一切。俾承道力，得離迷塗。臣今伏為齋官某，正普薦亡親某乙　在會眾魂開建無上黃籙大齋。恭取今宵，普設六道四生、孤魂滯魄、無遮無礙、廣大平等、清凈斛食夜齋一筵。伏望大慈，特回真馭。錫之景曜，燭以威光。敷慶雲以開生，施祥煙而塞死。還將上天之氣，濟此九幽之魂。寶號稱揚，三塗聞知而離苦；靈章誦詠，六道受度以超淩。仰賴至仁，俯垂洞鑒。再憑清眾，請為讚揚。
　　太一救苦天尊四聲
　　誦救苦經一遍
　　存五色光明，現於東方。圓像如月暈之狀，徧照天上地下、十方世界，無不洞明。中有青玄上帝，頂俯仰碧玉冠，衣飛青翠羽離羅帔，左手擎碧霞琉璃寶鍾，右手執空青羽枝，坐九色九頭獅子、金翠蓮花之座。獅子口中，各吐火燄圍繞。身光天尊於光燄中，別有九色圓像如虹蜺。項有圓像如日。從太一八十一神、左右二真人、天丁力士、青玄功曹、黃籙童子玉女。神王頂出白毫慧光，鋒芒外射，如千萬鋒劍之像。一一分明，流注斛食。
　　志心奉啟三十二天帝君。臣聞，元始開圖，真陽布化。雖資生於妙有，實總炁於上元。色界以還，均為輪轉。福緣報盡，則或代終。惟八會之真文，隱諸天之大梵。功超萬品，澤普九幽。臣今伏為齋官某，正普薦亡親某乙　在會眾魂開建無上黃籙大齋。恭取今宵，普設六道四生、孤魂滯魄、無遮無礙、廣大平等、清凈斛食夜齋一筵。仰祈霄馭，下鑒塵寰。昭錫天光，降流法食。大千世界，資梵炁以攝化無窮；億劫沉魂，仗真乘而受用充足。庶俾元精之化育，益增弘覆之高明。清眾運誠，同聲讚詠。
　　諷隱語一遍，結三塗五嶽印。想道眾皆為真人，同諸天帝君，齊聲諷誦。每一方畢，存本方炁，東九、南三、西七、北五條如數，從各方來灌注斛食吸吹水盂中。再依前誦隱語一徧，存黃炁十二，自五方來日月五星之光，上引三十二天之炁，交映羅絡，灌注斛食。再誦隱語三徧，存四方紅光，罩壇良久，混成五色虹蛻，下注兆身口五藏之間，復混為一大圓象，廣大覆蓋，徧滿虛空，兆身如在日宮。其斛食自一生二，二生三，三生九，九九八十一，攝化無窮，徧滿十方，自地至天，廣大無量。次沉變食符水盂中，誦甘露通真咒三徧。師擎水盂，以柏枝旋繞，徧灑斛食。存青玄上帝、同兆真人、及官君等，皆誦甘露真言，灑其甘露，香炁馥郁，徧滿克足。
　　功德金色光，微微開幽關。華池流真香，蓮蓋隨雲浮。千靈重元和，常居十二樓。急宣靈寶旨，自在天堂遊。
　　次誦破酆都地獄開業道咒三徧。道眾旋繞，法師居位凝神，存東北方酆都九幽諸大地獄等一切罪魂，受苦萬狀。次存泥丸中，玉清上帝御於寶座。依大法行持同兆真人等及靈官將吏，皆誦破酆都地獄開業道咒。良久，上帝口吐九色慶雲紫炁，金光直指地獄，照破重陰鐵城，摧毀柳鎖，解脫刀劍，變為青蓮。鑊湯化為春圃，重冥九地，盡為凈境。所有罪魂，並皆出離。前詣壇下，伺候開度。
　　茫茫酆都中，重重金剛山。靈寶無量光，洞照炎池煩。七祖諸幽魂，身隨香雲輿。定慧青蓮花，上生神永安。
　　上來加持法食，無量勝因。用薦幽魂，昇遷福境。汝昔大患，為有此身。身有飢虛，以食為念。身今安在，何以食為。寒暑為苦，以衣為念。身非汝有，何以衣為。以食以衣，財寶為念。飢虛寒暑，了不相關。若財若寶，亦將焉用。六塵幻妄，種種歸空。見前眾靈，色身己滅。猶有愛樂念未斷耳。汝能解空見性，絕妄歸真。不著有無，自然超脫。如或塵根不斷，業想未除。見以飢渴為苦者，即饗我無礙甘露法食。
　　十方救苦天尊
　　靈寶普度大齋施斛宣演法語儀
　　法師上香，就坐望鬼門鋪設
　　普告十方無極世界、一切天人等眾，一切飛空大力鬼神等眾，一切地獄苦魂等眾，一切畜生業累等眾，一切無主孤滯等眾。蓋聞善惡二緣，報殊苦樂。死生異道，隔以幽明。汝等纔捨蔭身，即淪鬼趣。但知飢渴之逼，執捄枯槁之餘。況有受罪之苦魂，根塵障礙；一萌中心之食念，業火熾然。今者法會載陳，旛花迎召。化玆妙凈之供，濟汝苦餒之形。汝等聞命饗臻，應時麕至。懽言盛饌，慰若平生。老幼携手而扶將，少長差肩而先後。無譁就列，既飽為期。上承道法之慈悲，普同供養；下體齋修之願力，無有遐遺。當興難遇之懷，勿生有限之想。歸依真道，度脫此身。捧腹相懽，如有屬饜之量；省心知愧，似聞歎息之音。今為汝等一切鬼神，設無量齋，加持法事。
　　當職道士吟玉清慧命啟請法言曰師上帝訣
　　稽首明慧虛無尊，稽首皈命重元主。裁成天地無德稱，悉為眾生作恃怙。慈濟五道轉輪魂，哀救三塗地獄苦。皈命金闕天中尊，皈命六度慈悲父。
　　皈命玉清無上真，以離生死長綿綿。出有入虛無所待，能令枯朽變成仙。千劫萬劫難一遇，為眾廣說業因綠。迴骸起死永長存，使其形神無邊遷。出玉清經
　　次施食
　　雲廚妙膳，餌之者策景淩虛；紫府靈文，聽之者成真得道。今汝等鍊形濯質，攝炁成人。既詣法筵，各須霑足。奉為汝等，上資往生仙界，念玉清甘露加持法食咒：
　　稽首仰圓羅，合景挹靈芒。拘魂制七魄，思審定中央。行住禮虛無，寢息宴玄房。飢餐黃碧花，渴飲瓊根漿。神旌命大魔，合體鍊真光。復照觀太無，常在空中遊。圓通泯波濟，真化靡中期。窅眇無終始，行者當明知。寂寥忘理教，應運闡弘規。降道不自照，要當先所施。會歸無二處，隨心自合離。出玉清經
　　金聲垂教，玉冊流科。垂濟死之津梁，作昇仙之梯磴。須憑慧力，出離迷途。俾性智以圓通，得身心之清凈。奉為汝等，上資往生仙界，念三光法炁咒：
　　浩晶生法炁，氤氳凝天中。兩曜共澄徹，五緯相交通。三光煥已明，寶氣盈三宮。帝鄉會九老，咽服百體豐。金華照光景，身與日月同。念道上聖前，萬劫壽無窮。
　　三光煥懼，會九老於帝鄉；五緯交羅，棲萬神於真宅。嚥嗽玉醴，咀嚼靈芽。九竅既已開通，百關當遂調理。奉為汝等，上資往生仙界，念三光流精咒：
　　妙道分一炁，炁中分陰陽。凝化日月星，燦然流三光。九華含九道，八色怡八方。煥爛洞真體，流精歸太茫。下生淵泉宮，上列無何鄉。縱體復飛跡，忽然都相忘。七寶流精潔，混沌雜華芒。咽服九雲散，此樂殊未央。
　　法航接引，度五苦之沉淪；慧露清凉，蠲三塗之熱惱。消除罪垢，須仗真詮。奉為汝等，上資往生仙界，念三光澤嬰咒：
　　玄絕九炁中，澤嬰生太無。鬱儀煥暘谷，結璘曜天衢。五星流寶光，斗極回乾樞。飛炁鬱勃散，咽御方踟蹰。超跡天寶階，鍊芝服華敷。炁布萬神會，舉形升太虛。
　　元始開圖，真文現世。慈尊接引，勝範宣流。以能廣潤眾生，故名甘露；以能破除業障，故曰法言。汝等久墮苦輪，不聞正道。由妄緣之假合，致本性之昏蒙。欲超證於真常，當返生於魂魄。奉為汝等，上資往生仙界，念玉清陰生梵唱咒
　　靈芝無根，眾化之原。中凝七魄，上結三魂。二十四真，出入無門。杳冥之中，恍惚無精。隨劫存亡，逐炁而生。外凝渾樸，內養七經。五神植華，三台敷榮。紫闕素童，返形歸嬰。騰雲而升，逞霧浮空。中有玉真，號曰神公。左挾無英，右衛白元。玄獸遏後，丹禽擁前。上浮翠蓋，下湧金蓮。香雲凝空，甘露無窮。用之無盡，尋源不終。
　　上來宣演，靈音法契，玉匱玄章。聲聞十極，恩周三界。道炁隨咒下降，恩光符合周流。溉入法食，普令清凈。得享之者，障業永消，五藏華敷，百關調理，壽命無盡，形同太虛，功德深重，不可思議。各各當發大慈悲心，普同一切，悉皆霑足。身心清凉，無復熱惱。身心飽滿，無復飢虛。身心安泰，無復憂苦。身心解脫，無復輪迴苦樂福報者。轉此以食，普獻諸天，乃至普施一切孤窮，使無障礙。如是則為不負我十方天尊，廣度沉淪，普拔幽暗之意。當願施者受者，俱沐道恩，同臻福果。今我天尊，有破地獄離苦升天神咒，為汝眾等，一心諷誦。
　　功德不思議，行者生福報。施與法飲食，永生安樂處。
　　上來施食已畢，更當普為汝等，說真實法，依憑修習，用作津梁。在昔空無，始生三炁。三炁凝結，而為三天。三化為九，九復生三，三十六天，由玆分列。下極九壘土水，及風二十七重，更相持擎，亦三十六上應於天。復有元氣之根，包承無極兩儀。既立人處其中，因與天地，分氣而理。氣有聚散，物有生死。從生入死，萬物常然。不死長生，是為真道。道分三洞，教闡三乘。廣說因緣，開悟群有。天人神鬼，皆可修習。隨其願行，各證果位。積功為漸，累德為基。功滿德充，身超三界。三界天人，壽考優劣，一一不同。修行精粗，一一有異。自微至著，漸契道真。從凡入仙，歷真成聖。超此界者；方入三清，始登極果，是為長生不滅之道也。一切眾生，迷於道真，久習顛倒，心想雜亂，隨逐諸塵、捨一取一，無暫休止。惑於所有，味於所無。業累因緣，以此而發。招引罪垢，歷世彌積。輪迴三界，漂浪忘返。流轉五道，長淪弗悟。嬰抱痛毒，不能自知。大道流形，品彙雜揉，氣不可極，數難可窮，死而復生，幽而復明。天地運輸，如車之輸。純一道炁，本無生滅。設為天人，壽億千萬，不明道本，為欲所拘，期盡有終，復當退墮四生五道、六趣三塗，展轉輪迴，無有息處。若復汝等，於諸法中，生有見心，捨於穢土。求三清樂，捨眾生身。求真道相，欲斷煩惱，而入無為，求離諸見，乃得寂滅。如是等相，我說汝等，名大邪見。譬如愚人，畏於大地，而欲走避。所至之處，不離大地。眾生亦耳，畏生死身。疾捨三界，有心厭離。所得之身，不離生死。如是眾生，未能見法。一切眾生，無明重暗。真道在身，莫能睹見。又如愚人，東西馳走，求覓空色。而不能知，即色是空。一切世間，亦復如是。心生馳走，欲求道真，不知身心、即是真道。我今宣示，汝等令知。將來三清，不離煩惱。今知大道，不在他方。但觀身心，修習正道，自然解脫。真道相者，名為不作。無起無滅，非有非無，非常非斷，非大非小，非色非心。若譬此，名為修習，真道正行。如上所說；並是三柯真實法語，可為一切天人鬼眾修正之階。今依玄科，普設凈供。敷弘至妙，開化沉淪。伏願汝等，於此會中。起皈依心，行清凈行。絕輪迴道，超解脫門。廣積善功，進登道果。復慮汝等，不除三業，尚蔽六情。未契法言，難超凈境。恩惟太上，開濟無邊。垂鍊度之洪儀，說九真之妙戒。仿非護性，攝氣歸真。升魂九天，超神三界。當依科式，次第宣傳，少憩靈壇，以需開度。
　　次起立，回向
　　向來設斛功德，無量勝因。資薦眾靈，成無上道。為上因緣，念大聖元始天尊、太上大道君、太上老君，不可思議功德。
　　次請降真水真火鍊度如儀。
　　無上黃籙大齋立成儀卷之三十竟
　　無上黃籙大齋立成儀卷之三十一
　　太上執法仙士蔣叔輿修
　　科儀門
　　上清南宮鍊度幽魂儀
　　先以方器安壇之西北，立牌書云南宮太陰水鍊池。又以圓器安壇之東南，立牌書云南宮太陽火鍊池。預備黃華神水一器及柳木炭火，放壇下。至鍊度時，法師叩齒、存神、默朝，乞降太上真水真火，下降于鍊度之所。三拜，三捻香，啟奏
　　具法位臣某謹上啟祖師北極紫微大帝君，祖師南極長生大帝君。臣下愚尸穢，冒叅法階，佩受靈文，遵承正教。濟生度死，以應誓言。輒露丹衷，上干聽。臣伏為齋主某人，正普薦亡親某乙　在會眾魂開建無上黃籙大齋，普設六道四生、孤魂滯魄、太上慈悲、廣大平等、無遮無礙、清凈斛食一筵。乞按真科，宣行鍊度，願承恩霈，離苦超昇。欲望天慈，特頒睿旨，告下南宮水火二司五嶽總領真君，乞降陰陽靈根、真水真火，即日今辰，降下壇場，鍊度眾靈。使其魂神澄正，萬炁俱存。身相具足，復有光明。度品南宮，超昇天府。仰賴天威，睿澤洞鑒。臣俯伏以竢，天恩昭報。臣無任瞻天，望聖激切待罪之至。
　　次吟法事
　　師存元始上帝，在泥丸宮中，已為九華真人、諸司仙曹將吏，嚴粧顯服，赫奕下降。師行火池法，步南斗火鈴罡，至火池，眾誦隱語。師至火池羅周十二位，用開放流通法，念凈天地咒一遍，噀水一口，吹池中。依法行持，念建火池咒。
　　太上有敕，赦罪度生。六趣三塗，皆睹光明。建立火池，次第而昇。各隨果報，悉獲超生。急急如上帝敕。存朱陵烈火流金，自火池東南角流入，炎炎金碧焰發。取午炁三口，吹池中
　　執真火合同符師掐降真火訣，寅勒至午，
　　默咒曰
　　炎神炎神，朱雀飛騰。神火一下，上按丙丁。烈火神女，手把帝鍾。三昧真火，速降朱陵。吾奉南極長生大帝律令敕。取午炁吹符，焚池中密咒曰
　　南閻洞浮，流火之庭。玉眸詵詵，流火之膏。刀利禪猷，婆泥靈童。流火之質，玉眸真容。升入福堂，洞陽之宮。再面東，取當日太陽炁吹之
　　次指揮掌火池使者、鍊度官童將吏、日中陽精，速降池中伺候，引幽魂等入火池，依法治鍊身形。疾疾。
　　師存流火神庭，方廣無邊。上有朱陵府，樓閣森然。庭中火金碧色，焰末皆有金鈴，騰騰而上。
　　師行水池法
　　步北斗玄樞罡，至水池，眾詠隱語。師至水池羅周十二位，用開放留通法，默念凈天地呎一遍，噀水一口，吹池中，依法行持畢，念建水池咒。
　　太上有敕，赦罪度生。六趣三塗，皆睹光明。建立水池，次第而昇。各隨果報，悉獲超生。急急如上帝敕。存天河東井之水，自水池西北角流入，湛然澄清。取西北炁一口，吹池中
　　執真水合同符，師掐降真水訣，申勒至子
　　默咒曰
　　太陰太陰，玄武之精。神水一下，上接癸壬。天真玉液，上清華房。元始老君，好生韓君。靈根真水，速降樞府。吾奉北樞紫微大帝律令勑。取北炁吹符，沉於水池中
　　密咒曰
　　霐池無鏡，神龍之淵。運東井華，以滌幽魂。攬姿運容，太和之津。玄和玉女，灌之于神。魂神澄正，道炁長存。再面西，取當日太陰真炁吹之
　　次指揮掌水池使者、蕩形官童將吏、月中黃華靈根，速降池中伺候，引幽魂等入水池，依法濯質蕩形。疾疾。
　　師存天河東井，方廣無邊。其水清凈光明，上有天府，樓閣森然
　　次法師至鍊度所
　　法師詣座上香，存變如儀
　　返生靈香，飛煙結篆。諸天諸地，氤氳普徧。委氣聚功，幽魂受鍊。一切含生，俱登道岸。
　　具法位臣某焚香，上啟三清三境、十極十華、太乙救苦天尊，長生大帝，三省五府真宰，朱陵火府、南昌上宮、靈寶鍊度合會聖真仙眾，三界內外，應感威靈。恭望瓊輪羽蓋，暫出於層霄；法雨慈雲，下覃於幽壤。俾臣得行開度，普濟沉淪。仰冀恩光，俯垂證鑒。臣無任虔禱之至。
　　敷座存天門祥煙，瑞炁雲彩，霞光炫耀。心目見三寶慈尊、青玄上帝、諸天大聖、一切仙靈，赫奕下臨
　　宣引魂咒
　　今日吉慶，大道吉辰。諸天降鑒，萬真齊臨。三界共會，八景合并。地司執職，普度幽明。部衛主者，拘魂壇庭。引導亡爽，受鍊身形。各整威儀，疾速來臨。齊登妙果，上詣朱陵。
　　師存，所度幽魂億萬，俱在壇下。
　　次召神
　　謹召靈寶大法、赫奕仙曹，靈官功曹，金童玉女，鍊度仙吏，執職萬神，丹天左右侍衛天將軍，掌水池火池使者，火鈴靈童，九光童子，黃華玉女，東井玉女，度魂主吏，聚魂功曹，攝魄將軍，鍊度使者，混元十二炁化生大將軍，飛元聚靈召神使者，六丁六甲大將軍，金童玉女，受鍊司直日神將功曹，黃籙院功曹火府神兵，泰山五道社令、城隍土地等神，來詣壇所。今奉道旨，鍊度死魂。爾等威神，疾速恭依元教，攝召十方盡玄虛界、六道四生、有主無主、一切孤滯幽囚苦魂之眾，並赴靈壇，祗受鍊度。各為分司聚炁，和合形神。鍊質凝真，登仙悟道。一如流火律令。存前件官吏，威儀整肅，羅列左右。受度眾魂，俱在壇下
　　三界通化天尊
　　次火鍊
　　執真火合同符，宣降真火咒掐午文
　　天中之靈，日月居通。甲乙炁令，五行旺剋。八景玉音，守形直符。招靈致真，攝魂符使。聞吾呼召，速降通靈。承符奉命，輒莫容情。急急如長生大帝敕。取午炁吹符，焚火池中
　　密咒曰
　　南閻洞浮，流火之庭。玉眸詵詵，流火之膏。刀利禪猷，婆泥靈童。流火之質，玉眸真容。升入福堂，洞陽之宮。取當日太陽炁，吹之
　　謹請鍊度真人，九光童子，火鈴靈童，鍊度司仙眾，引幽魂，赴火池受鍊。師存變，並如初
　　火鍊丹界天尊
　　執火府隱文，宣火鍊大咒風火訣
　　南方之君，赤帝之精。熒惑使者，丙丁將軍。朱雀炎神，赫赫陽精。五行造化，萬物發生。天帝有敕，使者須聽。攝召陰魂，鍊度真形。急急如長生大帝敕。離炁吹符焚火池中
　　執火鍊符，祝曰
　　謹請主火大將軍趙仲明，掌火池使者，速降真火，鍊度幽魂。疾疾。取南方火炁三口，運自己火炁三道，相交吹入符，焚火池中
　　玉眸鍊質天尊
　　執十二炁化生符，祝曰
　　謹召長生大帝君，運陽化陰大將軍楊元光，混景大將軍丁忠，合元大將軍丁遷善，會靈大將軍陳志元，陰陽大將軍王先之，變靈大將軍張同，運化大將軍李淵，陽光大將軍申孚，運度大將軍周自然，成陰變陽大將軍章脩，三景混成大將軍王卓立，陰陽合靈大將軍鄭明等，從官將吏，飛行變化。奉為幽魂，攝降腎水少陰之炁，心火少陰之炁，肝水厥陰之炁，肺金太陰之炁，脾土太陰之炁，膀胱太陽之炁，小腸太陽之炁，膽腑少陽之炁，大腸陽明之炁，胃腑陽明之炁，三焦少陽之炁，心胞絡厥陰之炁。依科鍊度，委氣聚形。
　　取祖炁，宣符文畢，焚化池中。再取炁，吹所度幽魂，祝曰
　　靈寶符命，鍊度幽魂。五臟六腑，胞絡根元。華精徧布，縣澍丹田。玉音攝炁，靈風聚煙。三景洞徹，萬神齊仙。九光煥耀，生化自然。千和萬合，上登三天。急急如長生大帝敕。
　　太清靈變天尊
　　執五帝玉司真炁符，祝曰
　　準上帝敕謹召，青帝直符區更生，赤帝直符祝昌中，黃帝直符玉真，白帝直符辱曲正，黑帝直符尹豐。奉為幽魂，請降安寶華林青芽之炁，梵寶昌陽朱丹之炁，玉寶虛玄黃庭之炁，七寶金門明石之炁，朔單鬱絕玄滋之炁，依科鍊度，鍊質變仙。誦五帝祕諱，取五方炁，吹符，焚火池中。叩齒五通
　　祝曰
　　黃中理炁，元生自尊。脾胃幽通，保胎長生。白元公子，桃康保神。養育朱丹，長生神仙。得與大帝，飛昇九天。急急如長生大帝敕。取五方炁，吹所度幽魂
　　朱陵度命天尊
　　執火鍊變仙符，誦丹天火鍊大咒
　　炎精二神，三台流光。鍊胎易質，魄鍊魂更。穢炁殂落，乘煙飛颺。陰炁消釋，陽炁混康。精神益壯，洞入火鄉。混合九炁，總契虛皇。昊天有敕，流金霈芒。九玄煥落，貞利無疆。急急如長生大帝敕。
　　火鍊成真天尊
　　執元君鍊身符，咒曰
　　炁化成人，尸變入玄。三化五鍊，昇入九天。九天之劫，更度魂神。受化更生，得為真人。急急如長生大帝敕。取五方炁，吹符，焚火池中
　　度人無量天尊
　　執合形變形成形大將軍符，祝曰都召訣
　　謹召長生大帝君，化靈合形大將軍淩飛，運靈變形大將軍蔣真，度靈成形大將軍田師文，從官符吏，飛行變化。助吾真靈，攝降生炁。為幽魂等，全形育質。祖炁吹符，焚火池中
　　再咒曰
　　磨真，襪臘，紅杳，墨黑，靈寶，急急如長生大帝敕。取五方炁，吹所度幽魂
　　興生，獨隸，可韓，功都，聚魂，急急如長生大帝敕。取辰卯寅三方炁，吹所度幽魂。次念大梵隱語，取四方炁，吹所度幽魂。存幽魂出火池中，貌如嬰兒，身有陽光，洞徹目前。
　　弘濟無邊天尊
　　次水鍊
　　執真水合同符，宣降真水咒
　　太玄之一，八景同靈。五老祕諱，日月運明。璇璣運轉，十干五行。八史通靈，招神致真。聞吾呼召，速降威靈。承符奉命，輒莫容情。急急如長生大帝敕。取坎炁吹符，焚水池中
　　再密咒
　　霈池無鏡，神龍之淵。運東井華，以滌幽魂。攬姿運容，太和之津。玄和玉女，灌之千神。魂神澄正，道炁長存。取當日太陰真炁，吹之
　　謹召鍊度真人，黃華玉女，東井玉女，鍊度司仙眾。引幽魂，赴水池中受鍊。師存變如初
　　清凈度魂天尊
　　執洞明丹陽鍊度符，宣丹陽鍊度咒
　　龍漢蕩蕩，無形無名。渺涉億劫，黃道開明。神清朗耀，九魂吐精。玉虛澄輝，太霞高明。元始開化，諸天齊臨。三元道養，二象攝生。已度者度，未成者成。已死即化，已枯即榮。蠢動蜎飛，一切冥靈。懷胎含孕，咸得受形。幽魂過命，魂歸三清。魄更鍊度，南宮變形。今日大吉，皆得光明。五帝鑒映，普告萬靈。天地神祇，及諸河源。五嶽四瀆，并諸名山。洞玄洞虛，洞空洞仙。無極大聖，至真尊神。無極無窮，普監度仙。地根斷絕，玄都記名。眾神並映，一切咸聽。急急如長生大帝敕。坎炁吹符，沉水池中
　　執水鍊符，祝曰
　　謹召主水大將軍王□，掌水池使者，速降真水，鍊度幽魂。取北方水炁五口，運自己腎炁五道，相交，吹入水池中
　　黃華蕩形天尊
　　執飛元聚靈召神符、九陽真符，祝曰
　　謹召長生大帝君，飛元聚靈召神飛仙使者楊欣之，飛精使者王容，飛雲使者張起，飛魂使者富公弼，飛魄使者丁逢，飛光使者陳普，直仙使者時申，直真使者黃簡，直靈使者路顯等，從官符吏，飛行變化。奉為幽魂，攝降高上玉清天混溟□瑝之炁，泛華紫微之炁，玉婁鳳車之炁，中女辟邪之炁，太皇微延之炁，化真白灝之炁，絳實子光之炁，天真命仙之炁，太皇寂玄之炁。依科鍊度，鍊神返生。取祖炁吹符，宣符文畢，焚水池中。再取祖炁，吹所度幽魂，咒曰
　　三天育胎，九炁結神。上化玄丹，下轉變仙。二象交并，以成爾身。六晥瓊秀，九府納真。十二結節，各各絕根。盪除穢氣，五靈敷陳。玄女吐精，鍊化光鮮。金仙翼靈，玉華結篇。記名青宮，長保帝晨。急急如長生大帝敕。
　　好生度命天尊
　　執靈寶九鍊符，祝曰
　　準上帝敕，謹召疾除罪簿司、斷地逮役司、度上南宮司、飛度五戶司、受鍊更生司、仙化成人司、過度三界司、飛昇太空司、普度無窮司靈官仙吏。奉為幽魂，請降胞命元第一天元一黃演之炁，胎命元第二天洞冥紫戶之炁，魂命元第三天長靈明仙之炁，魄命元第四天碭尸冥演由之炁，臟腑命元第五天五仙中靈之炁，靈府命元第六天高真冲融之炁，元府命元第七天高仙洞笈之炁，華府命元第八天真靈化凝之炁，嶽府命元第九天自然玄照之炁。依科鍊度，度命登真。默誦上帝秘諱，取祖炁吹符，焚水池中。叩齒九通
　　祝曰
　　鬱單凝靈，禪善保神。梵監凝炁，驕樂會真。寂然安藏，梵寶生津。化應流景，高虛曜神。無結無愛，列名帝篇。陰陽會神，三萬六千。二炁交映，內保三田。克登聖品，與劫同年。流雲玉軿，來侍帝軒。策龍駕景，高昇九天。急急如長生大帝敕。取祖炁吹符，宣九鍊符文，梵水池中。再取炁，吹所度幽魂
　　九天稱慶天尊
　　執石景水母玉精符，咒曰
　　東井黃華，石景玉精。飛玄水母，金醴玉津。滔滔源源，不竭池亭。九龍灌鍊，三光垂精。仙人吐潤，鍊度魂靈。內外朗徹，表裹洞精。百關九竅，元炁滋榮。五臟六腑，萬神自生。胎胞結節，隨水開扃。死炁斷絕，惡絕沉淪。我今鍊化，死骸生魂。返故改貌，玉體金容。變化鍊穢，飛昇紫庭。急急如長生大帝敕。坎炁吹符，沉水池中
　　高真妙果天尊
　　執神府鍊身符，咒曰
　　已枯復榮，已滅復生。得生上天，更稟太靈。九天之劫，反復胎嬰。穢累蕩滅，白屍返生。急急如長生大帝敕。取五方炁，吹符，焚水池中
　　金闕化身天尊
　　執金液鍊形符，咒曰
　　金液鍊形，與道合真。開明三景，是為天根。無幽無極，無始無窮。元皇九醜，靈魔降宮。紫雲飛天，身騰六龍。水上火下，流入三宮。神居陽明，大道自通。急急如長生大帝敕。取玄炁，吹符，焚水池內
　　轉輪聖王天尊
　　執分形鍊形大將軍符，祝曰
　　謹召長生大帝君，丹靈分形大將軍孫庚，上靈鍊形大將軍富盛，紫靈養形大將軍張告真，從官將吏，飛行變化。助吾真靈，攝降生炁。為幽魂等，受化更生。祖炁吹符，焚水池中。
　　再咒曰
　　墨黑，襪臘，靈寶，紅杏，磨真，急急如長生大帝敕。取五方炁，吹所度幽魂
　　興生，獨隸，可韓，功都，聚魂，急急如長生大帝敕。取寅卯辰三方炁，吹所度幽魂
　　隨願往生天尊
　　焚靈寶登真度命出離生死符，咒曰
　　玉清赤書，上通紫庭。天慈赦宥，三界冥靈。十方世界，九幽罪魂。億曾萬祖，苦爽遊精。削除罪簿，落滅惡根。速赴生方，炁識閑寧。上登天堂，澄質鍊神。超離五苦，真心洞明。蕩除陰翳，入道升真。急急如長生大帝敕。焚符，取祖炁，吹水池中。存幽魂身有玉光，瑩然明凈，形容端嚴，仙衣可愛
　　寶華圓滿天尊
　　師默誦度魂咒
　　興生，獨隸，可韓，功都，保魂應魂攝。
　　焚召丁甲金童玉女大將軍符
　　向來鍊度功德已周，謹召六丁六甲大將軍，金童玉女，速押所鍊幽魂，各整形儀，恭詣上帝御前，祗謝天恩，受戒傳符，登真度品。法眾虔誠，請行迎導。
　　法眾諷隱語，引魂朝謁
　　次下座
　　靈寶度大齋傳符授戒儀
　　法師上香，祝曰
　　謹召十方無極世界，見前受度，一切眾靈。汝等爰從浩劫，結植苦根。受此輪迴，無有休息。瑤壇蕆事，寶範宣流。檄召幽明，集微塵之六趣；神馳冲漠，祈真馭於九清。仰仗道慈，普超逝爽。凈供息常然之飢火，法水滌罪垢之形軀。陶鑄真精，鍊除陰翳，凡此曲垂方便之教，盡皆親屈太上之尊。汝等身至道場，各宜恭肅。祗受符戒，今玆皈依。疇昔過愆，既已從於開宥；今玆善果，當益謹於修持。常堅信奉之心，以報生成之德。一切鬼神等眾，投誠皈命，仰謝天恩，稽首再拜。
　　舉靈書，引眾魂，至說戒所
　　道眾序立唱，人各恭敬
　　師詣座上手爐香，請祝
　　今日道場清凈，大眾同各運心。奉為見前六道眾生、孤魂滯魄，一切眾靈。稽首奉請太虛三元、七真空境、無極妙道、九氣洞靈、元始無量化身天尊，十方大聖諸君丈人，三十六天帝，靈寶五師君，天地靈仙，日月星宿，四司五帝，三界威靈。伏願垂慈受請，應感分輝。以今降臨道場，證明受戒。仰祈慧澤，大霈天恩。普及含靈，俱登道果。
　　十方靈寶天尊
　　法師敷座
　　我今仰承道力，為汝眾等，作大戒師。念汝等眾，無量劫來，不信大道，不悟真乘。或因三業生罪，或因六根起過，或自內心邪僻，或自外境染著，或從三毒生一百八煩惱業，或從六情生八萬四千塵勞苦。歷劫迴旋，不自覺悟。長淪苦趣，解脫無期。元始天尊，大聖大慈，普念一切，分身散景。下入九幽，度身威光，問諸罪惱，告四眾曰：汝等諦聽在心，吾今為汝，顯說九真妙戒、金籙白簡。受持功德，拔難濟苦，神力難思。眾靈稽首，伏受教命。今依玄科，對聖傳授。應當一心，諦受勿忘。
　　慈悲說戒天尊
　　一者敬讓，孝養父母。
　　二者克勤，忠於君主。
　　三者不殺，慈救眾生。
　　四者不淫，正身處物。
　　五者不盜，推義損己。
　　六者不嗔，兇怒浚人。
　　七者不詐，諂賊害善。
　　八者不驕，傲忽正真。
　　九者不二，奉戒專一。
　　元始天尊，說是戒已。以慈慧力，普施存亡，神開悟解，各生善念。眾苦消釋，身心泰然。皆發道意，住不退轉。以今傳戒，給籙度符。惟願三寶師尊，同垂證度。察命童子，護戒威神，五帝直符，六宮掾吏，隨逐覆護，開化升遷。列字玉清，標名金格。徑圓成於道果，永超脫於苦輪。寶籙靈符，謹當宣告。
　　告長生符
　　告救苦符法師存上帝，敕金童玉女，捧籙簡，乘金光，自天門降。師執簡，於香上度過
　　祝曰
　　元始上聖，玉帝高靈。玉文告命，濟死度生。金籙妙戒，拯護幽冥。白簡寶符，九真仙經。解消罪咎，冤債和平。救苦真人，削除罪刑。察命童子，注上生名。護戒威神，引詣福庭。超離五苦，乘駕雲駢。轉輪得道，飛升上清。
　　告生天寶籙法師執籙，香上度過
　　祝曰
　　元始符命，時刻升遷。北都寒池，部衛形魂。制魔保舉，度品南宮。死魂受鍊，仙化成人。生身受度，劫劫長存。隨劫輪轉，與天齊年。永度三塗，五苦八難。超淩三界，逍遙上清。
　　祝符籙
　　當願六道四生、孤魂滯魄等眾，受持之後，書名紫策，度命朱陵。消大罪於九幽，拔出地戶；遂超陵於三界，無拘天門。然須再召天仙，特加防送，各宜珍重。
　　召防送將吏
　　謹召諸司法院天神將吏，受事功曹，六丁六甲大將軍，金童玉女，五雷神將當職，奉行科教，普度沉魂。聽法聞經，傳符受戒。今者法事粗悉，管送有期。特假威稜，嚴加護度。俾無留滯，得遂超淩。具載帖文，當如所告。
　　宣帖命
　　虛皇下化，軫念有緣。靈寶垂科，度人無量。遂俾幽途之逝爽，咸沐大道之恩光。金簡書名，朱宮度品。雲衢緲邈，羽袂飄揚。永斷輪迴，好辭壇去。
　　隨願往生天尊
　　次起身，回向
　　向來奉為黃籙大齋主某，正普薦亡親某乙　在會眾魂普度六道四生、孤魂滯魄，種種功德，並已周圓。當願元恩，允回真睠。俾咸臻於道果，終不墮於塵迷。平步法橋，速登道岸。三塗罷對，九夜停酸。法界眾生，安時處順。普天率土，悟道修真。終願臣身，永依道蔭。為如上善，念玉清元始天尊，上清靈寶天尊，太清道德天尊，太乙救苦天尊，九幽拔罪天尊，朱陵度命天尊，火鍊丹界天尊，金闕化身天尊，轉輪聖王天尊，隨願往生天尊，逍遙快樂天尊，寶華圓滿天尊。無量不可思議功德。
　　次往門外，化帖牒符籙
　　舉焚簡頌法師行超度法
　　魂神澄正，萬炁長存。不經苦惱，身有光明。功滿德就，逍遙上清。急急如長生大帝敕。
　　默念化生咒
　　興生獨隸，可韓聚魂。功都聚魂，急急如上帝敕。
　　默念化牒咒
　　火鈴炎熾，上下八方。萬神侍衛，永斷不祥。急急如丹天火鈴律令。存火鈴滿地，烜赫如日，亘徹天地。受度靈魂並乘金光而去。
　　寶華圓滿天尊
　　上來開度頁德，悉已周圓。再憑凈眾，為上因緣，念大聖元始天尊，太上大道君，太上老君；不可思議功德。
　　靈寶放生儀
　　道士自放生，或別為人放生，轉換用文。預於放生之所，鋪陳几案。師同道眾詣案所，先捻香，叩齒三通。
　　發鑪
　　無上三天玄元始三炁太上老君，召出臣身中三五功曹、左右官使者、左右捧香驛龍騎吏、侍香金童、傳言玉女、五帝直符直日香官，各三十六人出。關啟此間，土地里域、真官正神。臣今奉為某人，開建無上黃籙大齋，資薦某靈，已行滿散。正爾燒香放生，願得太上十方正真之炁，入臣身中，所啟速達徑御太上無極大道至真玉帝御前。
　　啟白
　　具法位臣某上啟太上無極大道十方至真，已得道大聖眾，扶桑大帝暘谷神王，洞源洞淵溟泠大神，三河四海、九江水帝，十二淮濟、河伯河侯；河中二千石清河夫人、水府神仙眾真靈官，及此間湖地里域、一切神祇。臣以有幸，宿世因緣。九天之劫，流延今身。遭遇經教，崇奉三寶。任居大乘，自省穢陋，誠非所勝。然受命之日，約當修弘妙法。讚揚仁風。使太陽靈暉，洞映於九冥；元始慈澤，咸被於一切。造化育物，萬品繁興。人物殊形，同稟元炁。生生之類，莫不希全。而世俗道消，逆惡滋彰。人民貪濁，噉食眾生。禽獸魚鼇，資以為糧。水陸羅捕，不可勝計。今齋主某義形報薦，建立大齋。輒捐己財，請贖物命。將養撫卹，普行完全。放之清泉，冀資冥福。如道士自放生，當依本科添入：伏按經文，放生度死，為學所先。臣率身恭修，不敢有怠。又有清信男女某甲等，慈心愛物，好尚善緣。各以資財，市買龜魚，隨臣俱行，來到清淵。今同放之，還歸生源。如無人入會放生，不用又有清信男女等語。以陸天師科先有此文，不敢刪去度脫災難，免離痛惱。咸沐生全，永享元吉。願以是功德，普流一切天人，七世父母、帝主國王、公侯兆庶、如道士自放生，當依本科添入：及臣受道法師，父母同學，賢者山棲，道士諸官，正一弟子朋友知識、六親眷屬，蜎飛蠕動，蚑行喘息，諸天獄、諸地獄、五嶽四瀆，幽魂苦爽，囚徒責役，一蒙釋散，度脫惡道，咸登無為之場。願天高清，風和雨調，日月光明，星辰列布。願地平正，山林茂盛，水澤流通，五穀豐熟。國主賢弘，威風翼翼。皇教明達，普天所瞻。人民義讓，敵國不爭。六夷賓服，祆惡不生。河海滿足，賢聖日生。推財讓義，衣食自然。男則高才，女則賢貞。路不拾遺，道德興隆。庠序濟濟，更相開度。損身布施，廣建福田。憂苦者散，逮及眾生。令弟子某七祖，上升天堂。反胞更生，騰景淩空。生為種民，無憂無患。日月齊光，令度眾難。世世受度，慶及子孫。臣學得道真，白日升天。謹啟。
　　誦思微定志經偈，太極真人頌
　　賢者汝莫殺，亦莫懷殺想。眾生雖微微，亦悉樂生長。如何害彼命，而用以自養。自養今一時，累取自然爽。長淪三塗中，辛苦還復往。善惡各有緣，譬如呼有響。何不改此行，慈心以自獎。真人携手遊，逍遙觀浮量。
　　右一
　　大道雖無心，可以有情求。伫駕空洞中，迴盻翳滄流。凈明三界外，蕭蕭玉京遊。自無玄挺運，誰能悟冥趣。落落天漢澄，俯仰即虛柔。七玄散幽夜，及胎順沉浮。冥期苟潛凝，陽九無娛憂。睹此去來會，時復為淹留。外身而身存，真仙會良儔。
　　右二
　　璺亹玄中趣，湛湛清漢波。代謝若旋環，椿木不改柯。靜心念至真，隨運順離羅。感應理常通，神適逮自祖。淡遊初無際，繁想洞九遐。飛根散玄葉，理返非有他。常能誦玉章，玄音徹霄霞。甲申洪災至，控翮王母家。永享無終紀，豈知年劫多。
　　右三
　　次放生　復鑪
　　無上黃籙大齋立成儀卷之三十一竟
　　無上黃籙大齋立成儀卷之三十二
　　三洞法師沖靖先生留用光傳授太上執法仙士蔣叔輿撰集
　　齋法修用門
　　釋龍綵
　　下元黃籙簡文靈仙品曰：拔度罪根威儀，當以上金作龍十條，以鎮十方。拔度罪魂，十方各安一枚。當齎十方紋繒之信，東方青紋九十尺，亦可九尺。南方絳紋三十尺，亦可三尺。西方白紋七十尺，亦可七尺。北方黑紋五十尺，亦可五尺。四角悉用黃紋，各一百二十尺，亦可十二尺。上方碧紋三十二尺，下方黃紋三十尺。隨其方色，以安十方，拔度長夜之魂。主人齎本命繒，隨年。國主王公，悉用紫繒，以法天象。庶人則用本命所屬正方之色，以置中央，拔度年命，並令精妙。天子信，則疋數。諸侯丈數，庶人尺數。尊卑有降，悉用明科。飛天神人曰：違者，考屬天官玄都曹。
　　釋升壇
　　凡入靖登壇，皆香水漱口，名曰蕩穢。出亦漱之，名曰閉真炁。安施既畢，先令道眾兩人，為威儀前行，贊引法師弟子，升壇旋遠外壇一周，至東南角。師念入戶咒訖，率弟子，以次從地戶，升中壇。威儀止在外壇旋遶，不入中壇。每壇一面，常留威儀三人。三周畢，分四面立，步虛旋遶時，亦皆旋繞至西北角，師從天門升內壇，左迴三，上十方香一周。次上御案香，退西，向東立。弟子遶中壇一周，以次序立，依科行事畢。弟子引師出壇，弟子過師前出，師在後。建齋立壇，法天象地。內壇則自天門出入，中壇則自地戶出入。凡入壇，則師率弟子自地戶入，師在前，弟子在後。凡出壇，則弟子引師從地戶出，弟子在師前，師在後。
　　華夏讚并釋
　　勤行奉齋戒，誦經制六情。故得乘空飛，耀景上玉清。精心奉經教，吐納練五神。功德冠諸天，轉輪成上仙。
　　右出靈寶玉匱盟真經。杜廣成先生曰：今但用十八虛聲耳。今亦廢矣。
　　朝入戶咒
　　法師向地戶之左，叩齒三通，密咒之。夜入戶□，老子存思圖曰，存見四明功曹一人，通真使者一人，傳言玉女二人，侍靖玉女二人，共六人。
　　四明功曹，通真使者。傳言玉童，侍靖玉女。為我通達，道室正神。上元生炁，入我身中。祝畢，入戶先左足入
　　朝出戶咒
　　出地戶畢，回身面壇，叩齒三通，祝之，存玉女一人。
　　出陰入陽，萬神開通。關啟事畢，請閉黃房。侍靖玉女，明備神宮。祝畢出戶，先右足出
　　夜入戶咒
　　老子存思圖曰，存見四上功曹一人，龍虎使者一人，侍靖素女一人，開明童子一人，上玄少女一人，共六人。
　　四上功曹，龍虎使者。正一生炁，侍靖素女。夜有所啟，開明童子。上玄少女，與我俱入。黃宮之裹，通達所啟，皆使上聞。
　　夜出戶咒
　　出地戶畢，回身面壇，叩齒三通，祝之，存少女一人。
　　玄上太陰，八窗開明。向有所啟，少女通靈。事畢復位，萬神潛寧。
　　右為燒香威儀，出上元金籙簡文真仙品
　　釋上十方香
　　清旦、日中上香，先從東方起，次東南方，次南方，次西南方，次西方，次西北方，次北方，次東北方，次下方，次上方。靜夜上香，先從北方起，次東北方，次東方，次東南方，次南方，次西南方，次西方，次西北方，次下方，次上方。
　　右登齋行香，按靈寶本科，日中則自東方起，次南西北方，以次東北、東南、西南、西北、上方、下方，而此且以東南方、次東方者，以黃籙簡文拔度罪根威儀行香次序如此。今修黃籙齋，以本經為據也。清都張萬福天師齋儀，升壇上香，次第一同。蓋拔度罪根威儀，一本黃籙簡文靈仙科品。龍漢舊文，不可改也。
　　上香咒
　　法師上十方香畢，至御案前，三上香，密咒之。
　　玉華散景，九氣含煙。香雲密羅，徑衝九天。侍香金童，傳言玉女。上聞帝前，令臣長生。世為神仙，所啟所願，咸乞如言。
　　右見上清大洞真經曰，上經燒香咒，無侍香金童四字。傳言玉女作侍香玉女。所啟作所向。咸乞作莫不。
　　釋禮師存念
　　先存太上三尊，在天寶臺中，左有三十六部尊經，右有玄中大法師。十真五帝，群仙侍衛，如大會朝真之儀。法師臨目，存見太上三尊乘空下降，左右龍虎君，千乘萬騎，三界尊靈，羣真侍衛，羅列在坐。師為弟子，奏陳齋意。
　　次思經師，上清靈寶法師詹君諱齊，古字稽仲，行化長沙。心拜三過，祝曰：願師得仙道，我得升度。
　　次思籍師，上清三洞法師田君諱居實，字若虛，甲寅五月初二日生，長沙真巖人，行化兩浙。心拜三過，祝曰：願師得飛仙，為我開度，七祖父母，早生天堂。我得道真，升入無形。
　　次思度師，上清三洞法師留君諱用光，字道輝，甲寅三月二十五曰戌時生，乃信州貴溪人。以開禧丙寅天臈羽化于龍虎山上清宮，行化荊湖江浙。心拜三過，祝曰：願師得升度，上登高仙，為我開度，五道八難，名入仙籙，永成真人。
　　右按中元五籙簡文神仙品曰：奉師威儀，經師則經之始，故宜設禮，三曾之宗。籍師則度師之師，故宜設禮三，生死籙籍所由。度師則受經之師，度五道之難，故應設禮。為學不尊三師，則三寶不降，三界不敬，鬼魔害身。杜廣成先生曰：經者，遠也。三師之中，經為遠師，乃籍師之師，己之祖師也。籍者，因也。傳真學道，師資相因，乃經師弟子，度師之師也。度者，進也。度我凡身，進登道品。從几至此，莫不因師，乃己之師也。所在之方，謂所居之方。心拜，存形貌、諱號，禮而祝之。所以禮師者，我所行之法，開度天人，因師教授，方至於此。凡有修奉，皆先禮師，不忘本也。然古者經從師受，故齋直燒香，必禮師。齋法出於神經，故建齋以奉經為本。齋科所謂三師盟受三寶神經，供養尊禮，修行齋直是也。今世經不師授，齋法亦廢。結齋之士，苟未盟受寶經，如科中所稱上清金書三洞寶等語。皆當隨宜換易。禮師之時，存祝傳法籙三師可也。
　　清旦，思青雲之炁，匝滿齋堂，青龍獅子，備守前後。靈寶思神儀曰：青龍獅子合八頭。四頭在高座南使處兩邊巳未之上。四頭在北丑亥之上，以中央高座為正。青龍在內，獅子在外。悉東西相對兩向次思青炁從師肝中出，如雲之升。青龍獅子在青炁中出，覆弟子合家之身。
　　日中，思赤雲之炁，匝滿齋堂，朱雀鳳凰，悲鳴在左右。靈寶思神儀曰：雄曰鳳，雌日凰，烏也。其雞頭形，雞喙燕領，蛇頸龜背魚尾，五彩龍文，合八頭。四在東，馭兩邊寅辰之上。又四頭在西，亦使兩邊戌申之上，朱雀在內，鳳凰在外，南北相對向次思赤雲之炁從師心出，鳳凰朱雀在赤炁中出，覆弟子合家大小之身。
　　日入，思白雲之炁，迎滿齋堂，白虎麒麟，備守四方。靈寶思神儀曰：麒麟，獸也。應身，牛尾，馬足，黃色，圓蹄，□角。頭有肉，合八頭。四生方，二頭在子午卯酉之上。白虎在內，麒麟在外，悉向南次思白雲從師肺中出，白虎麒麟在白炁中出，覆弟子合家大小之身。
　　次思仙童玉女、天仙地仙飛仙、日月星宿五帝兵馬，各九億萬騎，監齋直事，三界官屬，羅列左右，威儀肅肅，不有怠懈。靈寶思神儀曰：仙童侍香左東立，玉女侍香右西立。天仙至五嶽五帝，並是兵馬天仙官兵，著緋衣，處天門，在門東。地仙官兵，著如軍隊之衣，處地戶。飛仙官兵著羽衣，處天門，在門西也。日官官兵，著紅色衣，處日門。月宮官兵，著淺黃色衣，處月門。星宿官兵，各陣方色衣處四方、四季、四孟之上。五帝官兵馬隨方，色衣各處其方。中央處，建王之方。
　　次閉目內思，存見五藏五識，五星五帝，侍衛身中，映蓋一體。體作金色，真炁從肺後出。項有圓光，如日象。使照明十方，身中了然，盡見內外。靈寶思神儀曰：五藏者，先存肺，紅白色，有七葉，如蓮花，接喉嚨下，騶虞覆心。次存心，紫赤色，如油囊。中長三寸，上大，下小。中央孔在肺下。次存肝，紫蒼色，五葉在心下。次存腎有雙，紫黑色，如覆杯，當臍俠著脊。次存脾，混黃金泥色，長一尺。兩頭釆小曲捲。太倉有胃管也，正在臍。五嶽者，存東嶽泰山、南嶽衡山、西嶽華山、北嶽恒山，各在其方。中嶽嵩高山，在西南。五嶽各在本域、遙存見之。五星者，存五星煥明五方。南方熒惑星在額上，中央鎮星來在心前，北方辰星來在兩膝間，東方歲星來在左肘，西方太白星來在右肘。五帝者，存青帝立東，赤帝立南，白帝立西，黑帝立北，黃帝立中央，建王之方。皆著帝王之冠，服隨方之色，立在齋壇內。又依上法，存真炁自肺藏後夾脊中出，直上衝高出頭上而出。四藏色炁次仰升紛錯，冠覆身形，葱鬱密宜，如濃煙之中。於是身為金色，項生圓光，如口農照明十方。身中了然，盡見內外。
　　右為建齋威儀，出靈寶上元金籙簡文真仙品。凡登壇行道、燒香、啟祝、存思，並依上法。
　　衛靈咒並釋
　　東方
　　九炁青天，明星大神。煥照東鄉，洞映九門。轉燭陽光，掃穢除氛。開明童子，備衛我軒。收魔束妖，上對帝前。奉承正道，赤書玉文。九天符命，攝龍驛傳。普天安鎮，我得飛仙。
　　南方
　　南方丹天，三炁流光。熒星轉燭，洞照太陽。上有赤精，開明靈童。總御火兵，備守三宮。斬邪束妖，剪截魔王。北帝所承，風火八衝。流鈴交煥，敢有不從。正道流行，我享上功。保天長存，億劫無終。
　　西方
　　七炁之天，太白流精。光耀金門，洞照太冥。中有素童，號曰帝靈。保神安鎮，衛我身形。斷截邪源，王道正明。宮殿整肅，三景齊并。道合自然，飛升紫庭。靈寶符命，普惠萬生。功加一切，天地咸寧。
　　北方
　　北方玄天，五炁徘徊。辰星煥爛，光耀太微。黑靈尊神，飛玄羽衣。備衛五門，檢精捕非。敢有干試，豁落斬摧。玉符所告，神真八威。邪門閉塞，正道明開。映照我身，三光洞輝。策空駕浮，舉形仙飛。
　　中央
　　黃中理炁，總統玄真。鎮星吐輝，流煥九天。開光童子，一十二人。元炁陽精，焰上朱煙。洞照天下，及臣等身。百邪摧落，煞鬼萬千。中山神咒，普天使然。五靈安鎮，身飛上仙。
　　右出靈寶真文要解經，名曰：
　　太上靈寶自然五篇衛靈神咒
　　釋鳴法鼓
　　杜廣成先生曰：法鼓者，內正神炁，外滅魔靈。法事，所先也。左右相叩，為天鍾；磬中相叩，鳴法鼓也。叩之以八為節，三八二十四炁也。
　　三捻上香祝上香祝之，發爐
　　第一上香，祝曰：願達玉清境，供養妙無上帝，自然元始天尊，無上道寶。
　　第二上香，祝曰：願達上清境，供養妙有大帝，虛皇玉晨大道君，無上經寶。
　　第三上香，祝曰：願達太清境，供養至真大帝，萬變混沌玄元老君，無上師寶。
　　右出杜廣成先生齋儀
　　上手爐香咒
　　道由心學，心假香傳。手執玉鑪，心存九天。真靈下盻，仙旆臨軒。令臣關奏，逕御九天。
　　右出宋朝頒降金籙儀，非古法也。不用亦可。蓋古法，高功都講位前，各有香案發鑪。止就本位案前上香，不用手鑪也。
　　釋發鑪
　　無上三天玄元始三炁太上老君，召出臣等身中三五功曹、左右官使者、左右捧香驛龍騎吏、侍香金童、傳言散花玉女、五帝直符直日香官，各三十六人出。出者嚴裝，關啟某處土地里域、真官正神。臣今正爾燒香，奉為某官某乙正普薦亡親某乙　在會眾魂等，修建無上黃籙大齋，三日三夜。以今初夜，宿啟登壇，朝真行道，補職宣戒，關盟諸天。願得太上十方正真生炁降流臣等身中，令臣所啟速達逕御太上無極大道至真玉皇上帝御前。
　　右發鑪，為關啟真靈之始，出金籙簡文。經道分三洞，教亦殊科。如上元五靈五老神真云，為上清發鑪；太上靈寶無上元尊云，為自然發鑪。傳言玉女上奏皇君云，為洞神發鑪；太上玄元五靈老君云：為正一發鑪。其他難以槩舉。至於靈寶，盡本金籙簡文矣。而黃籙簡文經所載，卻不同。如曰香官使者、左右龍虎君、捧香驛龍騎吏、侍香玉女、五帝直符，各三十六人出，是也。張萬福天師正齋發鑪，雖依黃籙簡文經所載，至宿啟解壇又用金籙簡文經。祝語矣，前後異同。恐是正齋宗本經之文，而宿啟散壇乃行自然朝法，故宗金籙簡文，亦或未可知也。經教傳久，其間抵捂者多。如金籙簡文，三五功曹下，無左右官使者五字，却見於盟真科經。金籙簡文有侍香金童而盟真科作玉童。金籙簡文有侍香玉女而陸天師、杜廣成儀作、傳言玉女，張清都儀又作散花玉女。金籙盟真五帝直符下無直日香官四字，而陸天師張杜齋儀俱有之。金籙盟真諸經俱云至真玉皇帝前而黃籙簡文作玉皇上帝御前。要之三籙盟真諸經，相參為用，故科云：盟真不可單行，金籙不可獨用。黃籙罪根雖卷目異名，亦相通為下典廣有所入也。至於復鑪其間，亦有不同處，不能盡釋。今姑載宿啟發鑪，餘可以例推。
　　釋稱法位關啟
　　張萬福天師曰：各各自稱，所受法位。稱時，耳纔自聞，勿使喧聒。餘皆例爾。
　　右宿啟散壇發鑪畢，稱法位關啟之文，出靈寶上元金籙簡文真仙品，為朝禮眾真威儀經科，所謂自然朝法是也。與正齋上啟三上香願念之法不同，不啟聖位。張杜宿啟儀，並於稱法位後，便云：臣某等今故燒交願以是功德云，蓋一本經文耳。藏中所載靈寶諸齋宿啟儀，並無添入聖位者。止有一家靈寶自然齋立成儀，不載何人所修。其間辭語多易以今文，又添入行道所啟聖位。近世相承不革，留沖靖所傳亦因之。雖曰捻香啟，先當關奏上玄，但行道科所啟聖位，本文乃出洞玄靈寶長夜之府九幽五匱盟真科，因元始天尊在香林園中，與七千二百四十童子，俱教化諸法度身威光命，召十方飛天神人，說罪福緣對拔度上品。太上大道君啟白元始，乞垂旨教，可得修行，以度一切。於是命飛天神人為著齋直之訣。行道所啟聖位，蓋本於此。宿啟散壇，乃行自然朝法。既祖金籙簡文，本經無之，難以攙入。況中間祈哀懺罪禮謝乞願念之詞，特仗仙靈謄奏齋誠耳。今依古科，刪去聖位。尚慮後學，不見經文，反生疑惑，故略釋始末。
　　釋禮十方
　　日中從東方始，入夜從北方始。
　　張萬福天師曰：凡禮拜，始唱至心歸命東方，即至心注念東方。低身屈膝，呼無極太上靈寶，便靡靡而下，令兩手俱至地。呼天尊與聲齊，頭面著地。聽聲齊起，皆不遲疾，緩急得所。使五體合法，不得局促怠放。齊上齊下，每禮訖，合坐皆起立，然後坐如下方，例不得便坐。行磬，須聽唱天尊聲絕，然後打之。所以謂之禮拜者，謂起伏拜跪，威儀庠序，合法故耳。徧觀至心者，必能禮拜。禮拜者，必有至心。君不察其形恭，何以達其心識。所以謝罪請福，皆以禮拜為先也。
　　釋懺悔三業
　　禮畢，各長跪，執簡，叩頭，懺悔。張萬福天師曰：自禮十方天尊，至三業懺。並出靈寶常朝儀。
　　三啟頌三首
　　樂法以為妻，愛經如珠玉。持戒制六情，念道遣所欲。淡泊正氣停，蕭然神靜默。天魔並敬護，世世受大福。
　　鬱鬱家國盛，濟濟經道興。天人同其願，縹緲入大乘。因心立福田，靡靡法輪升。七祖生天堂，我身白日騰。
　　大道洞玄虛，有念無不啟。鍊質入仙真，遂成金剛體。超度三界難，地獄五苦解。悉歸太上經，靜念稽首禮。
　　右出洞玄靈寶消魔寶真安志智慧本願大戒上品經，亦見玉京山步虛經，謂之禮經。祝每終一首，各稱善一拜。真人口訣云：侍經仙童玉女，聞此祝，皆歡悅，而祐兆身也。是大經悉用此祝而禮拜矣。若冥心禮經者，亦心祝其文，乃上仙之秘也。齋法以經為祖，凡是建齋，三寶之前，必安神經，以鎮齋壇。故上元金籙簡文真仙品曰：建齋威儀，旋行畢，一時北向，禮經三拜，是也。
　　釋三禮
　　張萬福天師曰：三禮，出靈寶常朝儀。
　　無上黃籙大齋立成儀卷之三十二竟
　　無上黃籙大齋立成儀卷之三十三
　　三洞法師沖靖先生留用光傳授太上執法仙士蔣叔輿撰集
　　齋法修用門
　　釋安鎮真文
　　諸天隱語，自然玉書，無量洞章，出靈寶滅度五練生尸經。亦曰：練度五仙安靈鎮神法，專度亡魂。齋壇安鎮，所當遵用。法用青紙朱書，以鎮五方。宿啟夜，讀文訖，以金龍鎮之。散壇時，讀文訖，弟子捧文於香煙上，法師叩齒十二通，咒曰：
　　無上至真，大聖高尊。布化運炁，三十二天。八會九光，自然成文。安鎮天地，保制劫年。元始符命，普告三元。下勑九地，上關諸天。中告海嶽，名山大川。今日上告，萬神咸聞。弟子某乙，修齋行道。拔度幽魂，三官九署。削滅罪根，永度三塗。五苦之源，世世受福。記名丹篇，神生天堂。鍊化自然，生死開度。億劫長存，九天誥命。風火驛傳。眾和三聲，出靈寶內音玉訣
　　咒畢，隨表函焚之。外有五老赤書玉文施用之法，不一具載。赤書玉訣，杜廣成之序，附見於左。
　　黃籙齋，極救幽靈，遷拔飛爽，開度長夜，升濟窮泉，固其大旨也。然祛災致福，謝罪希恩，人天普修，家國兼利，功無不被矣。所鎮靈寶五老赤書真文，詳其所為，祗通四種：一則求仙受道，自東方九炁下，二十四字；二則禳制星辰，自歲星輔肝下，三十二字；三則摧伏魔鬼，自東山神咒下，三十二字；四則蠲消水害，自下制東河下，三十二字。五篇之用，於斯畢矣。西京清都觀張萬福天師儀範云，諸天隱語，八會玉文，元始天尊於香林園中，為上智童子所說。下拔五苦，通濟九幽。於遷神儀中，刻石行用。今則黃籙遷拔，宜用此文。凶吉合儀，銓量允當。庶幾永劫，可以通行。咒祝焚燒，與真文同耳。具有成法，共弘之焉。天復元年辛酉十月十五日癸未，天姥峰羽衣杜光庭聖賓序。
　　智慧頌三首並釋
　　智慧起本無，朗朗超十方。結空峙玄霄，諸天挹流芳。其妙難思議，虛感真實通。有有竟不有，無無無不容。
　　智慧常觀身，學道之所先。渺渺任玄肆，自然錄我神。天尊常擁護，魔王為保言。晃晃金剛軀，超超太上仙。
　　智慧生戒根，真道戒為主。三寶由是興，高仙所崇受。汎此不死舟，倏欻濟大有。當此說戒時，諸天來稽首。
　　右出靈寶智慧觀身大戒經。每終一首，各稱一拜。
　　釋銳戒法師西向，眾官東向
　　天尊告太上道君曰：今當普宣法音，開悟羣生。為諸男女，解災却患。請福度命，拔諸苦根。使生者見道，身脫八難；死者歡樂，飲食天堂。早生人中，轉輪聖王之家。修齋求道，皆當一心。請奉十戒，諦受勿忘。專精默念，洞思自然，勿得雜想，撓亂形神。能如是者，便當靜聽。
　　第一戒者，心不惡妬，無生陰賊。檢口謹過，想念在法。
　　第二戒者，守仁不煞，愍濟羣生。慈愛廣救，潤及一切。
　　第三戒者，守正遜義，不淫不盜。常行善念，損己濟物。
　　第四戒者，不色不欲，心無放蕩。正潔守謹，行無玷汙。
　　第五戒者，口無惡言，言不華錡。內外中直，不犯口過。
　　第六戒者，斷酒節行，調和氣性。神不損傷，無犯眾惡。
　　第七戒者，不得嫉人勝己，爭競功名。每事推遜，退身度人。
　　第八戒者，不得評論經教，訾毀聖文。躬心承法，常如對神。
　　第九戒者，不得鬥亂口舌，評詳四輩。天人咎恨，傷損神炁。
　　第十戒者，舉動施為，平等一心。人和神穆，行常使然。
　　天尊言，修奉清戒，每合天心。常行大慈，願為一切，普度厄世。慊慊尊教，不得中怠。寧守善而死，不為惡而生。於是不退，可得拔度五道，不履三惡。諸天所護，萬神所敬。長齋奉戒，自得度世。
　　天尊言，道尊法妙，人身亦貴。故道開法遺戒經文，以度人身。人身既度，上與道同。宜為精行，持齋奉戒。夷心靜默，志念分明。一心歸向，專想不二，滌蕩六府，過中不味。內外清虛，每合自然。是其齋日，揲皆啟願。應心上徹，四天司邏、十部威神，即下履行。觀聽至音，鑒映爾心。如戒行道，皆列功諸天，禍福立彰。道不負人，勤行諦受，勿使魔言。
　　天尊言，建齋行道，四天帝王，皆駕飛龍綠軿，八景玉轝。侍從真人玉女，手執花旛，前導鳳歌，後從天鈞，白鶴獅子，嘯歌邕邕，燒香散花，浮空而來。瞻禮行道，觀聽法音。天王下降，萬靈朝焉。如是豈可不盡其法也。當先受十戒，然後行道，庠序雅步，靜心閉意，坐起臥息，不離儀格。天王懽悅，列名上清。可謂得道，在方寸之間。
　　奉戒頌并釋
　　道為無心宗，一切作福田。立功無定主，本願各由人。虛己應眾生，注心莫不均。大聖弘至教，亦由雨降天。高陵靡不周，常卑故成淵。海為百川王，是能舍龍鱗。萬劫保智用，豈但在厥年。奉戒不暫虧，世世善結緣。精思念大乘，會當體道真。
　　右太極真人作，出靈寶仙公請問經。說戒畢，旋行，吟之。
　　釋補職
　　謹按上元金籙簡文真仙品曰，登齋威儀，當宿昔，舉高功法師、都講法師、監齋一人，侍經一人，侍香一人，侍燈一人，明日行道，各典所署。黃籙簡文所載，止請同法四人，一人監齋，一人直事，一人侍香，一人侍燈，於都門，隨師旋行，為主人叩頭，祈請拔罪，更相開度。則自六職之外，別無他名。張清都科雖云齋官，以六人已上，至十八人為率。然亦別不著所掌之職，切意登齋行道，止具六職。其餘眾官，並各分攝六職，共舉齋事。故金籙簡文曰，登齋上下，皆以職事為上。職事同者，以年尊為上。年同者，以人德為上。六職尊卑，已有定序。若止一人，則不立職事。同者，以年尊為上之文，於此槩可見矣。又太玄經曰，夫欲傳授道法，而對齋者，法限三十八人，小不可臧六人。齋法九日、七日、五日、三日，若减一日者，此是會而非齋。所謂三十八人者，一曰三師一人為正師，二人為護師，即法師也，二曰五保五人即都講也，三曰六明六人即監齋也，四曰七證七人即侍經也，五曰八度八人即侍師也，六曰九成九人即侍燈也。是以藏中所載，九層壇行道儀，分補六職，不止一人，意本於此。近世自高功之外，其餘眾職，各披法服，具員充位。別創知鍾、侍磬、表白、直壇等目，代舉眾官之職。六職之外，頗有冗名，亦豈知登齋著褐，誦經著帔，科有明文。齋直以精誠為先，懺謝為本。務在虔切，以期感通，豈務求為觀美耶。杜廣成論此蓋詳矣，今附于左。
　　杜廣成先生曰：經科皆云，齋官之內，以道德尊高者為法師，明練法度者為都講。又都講職詞云，先鳴法鼓，次引朋眾。風則軌儀，敬憑讚說。即讚唱導引皆都講之務也。吳中、江表、荊楚之間，皆以都講執磬，讚道行禮。夫先鳴法鼓者，鍾磬之謂也。欲令羣官整肅，儀制森然，須先擊磬齊眾，而後讚唱升壇，亦都講之職也。但以近年，或都講年德稍高，不欲一一勞之，即於眾官之內，差一人執磬唱禮。蓋事出一時，元非古制，詳其職簡，頗謂曠官。更有後學，生情妄為，臆斷於六職之外，置一人侍磬，殊無經據，訛謬亦深。又高功法師，職在敷奏，進止俯仰，居眾之先。或昏耄不任，自可求退。豈容假手，翻類冗員。今蜀地高功，止於發鑪、復鑪，兩稱名位。其他宣讀，皆委他人。雖云先唱後隨，何異龍吟鼇應。此蓋不懼冥譴，自掇罪尤。人事尚且未容，天道如何通感。後之法主，深可戒焉。無蹈利於目前，更增罪於身後。監齋秉掌科憲，繩愆紏違。務在無私，共弘典法。若有虧犯，預須授簡告之。受罰之人，亦須甘心伏罪。所冀外能合禮，以全溥濟之儀；內不欺心，以免抱冲之恨。不得使彈紏之際，彼此喧然。秉法者，進退有詞；負罪者，譸張拒命。不惟犯干玄聖，實且取笑眾人。其次侍經整飾壇場，主張法席，經科几案，供養供皿，施列敷張，皆須檢校。況舊法於齋堂之內，置兩高座，三時誦讀。故簡文云，三時講唱是也。又職簡云，衛師子之兩座，罰簡云，聽經倚據不執簡。又云，請問敗句。此皆明行道既畢，法師眾官，三時講誦矣。近代相承，祗於壇場之內，三時行道，三時轉經，無講唱之事，亦無兩座之設。然轉經之時，眾官既坐，一人行凈水，侍香行香，侍經行經。轉誦既了，侍經收經，安置本座，及整拂壇席，主持供養，無使外人淩冒輒踐法壇，此乃侍經職務也。不得虛參職任。倚傲不恭。使几案縱橫壇場，汙雜薦獻之物，使僮僕入壇，輕冒神真，淩犯禁戒。且禁壇之後，尚不許逆行，而僕使庖夫，容易出入。例多此事，切宜禁之。苟或未除，皆侍經獲其殃責也。侍香所職，具在簡詞之中。近者因循多不勤恪，豈獨香煙中絕，往往火滅灰寒。兼有高功尚未升壇，壇中擅添香煙灶。此例違失，率皆有之。省閱科儀，亦宜戒謹。侍燈，惟在勤勵，興廢合儀，徹曙續明，即為稱職。近有不經之士，淺識之人，不使侍經整飾壇筵，別置直壇之號。六職之外，頗有冗名。明鑒法師，所宜共弃。無履偽跡，取笑後賢。又按金科古儀，及黃籙舊法，宿啟之夜，及言功之時，皆先作自然朝，後行齋事。故啟齋儀云，眾官相率，先行自然朝，至三禮後，即告齋署職，說戒宣科。明旦晨曉，依法行道。此法自天師陸先生、寇天師、張清都，相傳至今，頗歷年代。皆以齋法出於靈寶，自然朝為齋之祖宗。故先行自然朝，示不忘本也。近有庸愚道士，不達古賢之情，先於玄師之前，補署六職，宣科受簡，然後升壇。仍云，簡寂先生，齋法謬誤，飾非謗說，詞理紛然，寡識無知，一至於此。尚有其黨，相倣行之。不唯獲亂法之愆，實亦受謗賢之罪。達教君子，宜用斥之。舊法之中，有相傳錯誤者，唯啟齋言功之時，自然朝會合禮靈寶天尊。而相傳禮玉寶皇上等號，此稍失自然朝之本旨。恐是年代綿遠，書傳舛訛。今於儀中，已為改正。非敢臆度，惟理所歸。時彥後賢，共弘之矣。
　　右靈寶齋法，具載十部飛天妙書。其啟祝、願念、懺謝之詞，威儀俯仰，登降之格，皆龍漢舊文，不可改易。法師職參三洞，備受經籙，諳練儀軌，方可宣行。故張清都修建之儀，止拜啟元章及牒。里域神司，此外別無關奏。正以齋法玄微，仙靈吏兵，隨詞謄御，不假驛傳文書，而後期感通也。自靈寶大法降世，於是玉符金簡之文，寶籙真券之目，神虎攝召之訣，南昌鍊度之科，五仙沐浴之儀，回耀降光之格，策杖破獄之法，輪燈懺謝之門，其修用有訣，其施行有序。遷升罪爽，普度幽明，視古法始加詳焉。古法惟齋直講誦，而不務它營，故事體簡徑。今世因崇建大齋，而叅施眾法，故節目繁多。今古異宜，各有攸當。須尋根蒂，方識指歸。夫正齋請謝，宿啟散壇，本之經文，頒宣符命，攝召鍊度，本之靈寶。法拜奏書，遷拔罪爽，本之正一。若洞究本末，則施為罔。不合之士，擇同志之人，尋卜勝地，建立壇場，止依經文。修建不叅眾法，吾知道眼監觀。功德巍巍，未易淺近量也。然非通貫三洞上學之士，亦未足以進此。
　　釋宣禁
　　右科云，三十六禁，出太極敷齋威儀經。當用牙骨竹木為之，合三十六枚，廣八分，高九寸，刻書其文，與簡相類。張清都云，行道之日，置威儀案。杜廣成云，絳囊盛之，每升壇，監齋執而行之。有犯者，授簡而罰之。二者皆通。張清都曰，夫惡逆之身，犯莫大之罪。猶使齋戒請贖，消散釁負。尋齋之所修，尊乎禮拜，而况高尚之士。但儀軌之失，愚謂以禮拜代之，亦在乎通其拜數多少，隨事輕重。執事之官，臨時詳判，此陸簡寂之意也。又三十六禁，亦見太極玄都律。以香油書罰，止三十條。而云三十六禁，恐以主人當掃灑屋宇，道士各齎巾褐版履，關白監齋。及有犯威儀，下座上座，於事有虧等，合前後禁文，為三十六耳。然外六條，雖有禁文，而無香油之罰，似不可作簡。今張清都云，以竹木牙骨作簡，三十六枚。自高功以下，并科禁，各一一書之。要是合六職簡為數也。
　　釋復鑪
　　關啟事畢，束向上香，咒祝。出靈寶三籙簡文威儀自然經。
　　無上黃籙大齋立成儀卷之三十三竟
　　無上黃籙大齋立成儀卷之三十四
　　三洞法師沖靖先生留用光傳授太上執法仙士蔣叔輿撰集
　　齋法修用門
　　釋出官啟事
　　張萬福天師曰：凡傳言驛行，皆憑神道，庶得感通。所言神道，仙官吏兵是也。仙官吏兵，須是師受，即仙靈
　　治籙、三部八景、三十二天、玉童玉女、五帝直符直事等是也。道士身有此仙官，始得預齋請。空輸屈折，罔員真靈，貽其罪考，謹之。發鑪畢，眾官長跪，法師叩齒二十四通，出吏兵。上啟畢，各叩齒三通，咽液三過。
　　右出《靈賓太極敷齋威儀經》。仙公曰，此謂初齋啟事儀，日夕六時燒香，惟向香鑪祝耳，便禮拜也。張清都曰，建齋止出一官，至齋訖言功，不復出吏兵也。
　　釋上啟願念
　　正齋上啟聖位，及後語，出靈寶盟真科，乃飛天神人所說。三上香顯念文，出下元黃籙簡文靈仙品。今敵燒香，自歸依師尊大聖眾至與道合真等語，凡齋科三上香願念之文，皆然。而今科上啟後，亦云與道合真，蓋以黃籙簡文經中所載，三捻香願念之前，亦有此文。不敢改易經語，張清都科亦因之。恐後學不知其故，略為釋出。
　　釋二十方懺
　　隨方依科，懺謝日宮、東北方，月宮、中嶽、西南方，星宮、水府、經法、北方。四嶽，各隨本方。
　　右二十方懺文，為拔度罪根威儀。出靈寶下元黃籙簡文靈仙品。
　　釋各思九色圓象咽液命魔
　　高功立鬼門之上，都講立天門之上，眾官次都講立。
　　先叩齒三通，咽液三過，心存日月，在己面上，從鼻孔，入洞房金華宮兩眉間却入辟方一寸，曰明堂宮。二寸，曰洞房宮。三寸，曰丹田官。明堂之北，洞房之南，向上辟方一寸，曰金華官。日從鼻左孔入，月從鼻右孔入。光明出項後，煥然作九色圓象，薄入玉枕，徹照十方。隨我繞經，而行之矣。又叩齒三通，嚥液三過。右出太上玉經隱注
　　密咒并釋杜廣成先生曰：此密咒不得令耳聞。違之有咎責。誠之，謹之
　　黃中策炁斬祆余、密制強精斷邪翁。太上有命太上房，急召北帝詣五宮。受承威令宣魔王，五炁蓊鬱與命衝。祕藏玉文方就隆，三天運明，六天運終。賢者哉。
　　右出靈寶五符人鳥經。洞真八道命籍存思之法，與此不同，并附見于後，可兼用之。禮方竟，還東向，思神閉目，叩齒五，嚥液五。存五神備在身中，五符煥明內外，五方羣魔奔走遠迸。來侍衛者，嚴裝羅列，在真官後。良久，咽液三，叩齒三，誦人鳥山經咒，曰黃中策炁。
　　張萬福天師曰：天尊未說經之前，諸天三界魔王、五帝大魔，皆為萬神之尊，總領鬼兵，遊觀太空，自號赫奕，與天齊功。行威縱毒，病苦萬人。男女禱祝，煞害鼓舞，以敬畏之。天尊說經之後，百魔伏化，而神公受命，普掃不祥。魔無干犯，鬼無妖精。眾魔既伏天尊，聖化便為諸天上聖、妙行真人，策駕前驅，掃塵啟路。所以眾聖將欲遊天，先命諸魔，前驅策駕也。經云，魔王敬受事，故能朝諸天，是也。所以步虛先當存思命魔。
　　右三朝命魔，張清都所言盡矣。趙道升修黃籙儀認為，內事止於午朝命魔，蓋本政和金籙。此是其所見錯處，非經旨也。
　　釋步虛旋繞
　　張萬福天師曰：玄都玉京山，上冠八方。即太上無極虛皇大道君之所治也，高仙之玄都焉。諸天大聖、高仙真人，各各持齋奉法，宗太上虛皇於此矣。凡遇齋日，並乘飛龍八景雲輿，大會太上玄都玉京，燒自然旃檀返生靈香，飛仙散花，旋繞七寶臺三帀，行誦空洞歌章也。其時八風揚旛，香花交散。流煙蓊鬰，太上稱善。又飛天之神，常乘碧霞之輦，遊於玉隆之天。一日三時，引天中眾聖，上朝七寶之宮、七寶之臺、七寶玉宮，皆元始天尊所居。諸天眾聖，朝時皆旋行，誦歌洞章，即升玄步虛章。或旋空歌章，大梵無量洞章之流也。密咒畢，都講唱步虛旋繞，以次左行，繞經三周。其第一首，但平立，面經像。作第二首，即旋行。至第十首，須各復位竟之。每稱善，各回身，向中散花，禮一拜，法十方朝玄都也。
　　右按上元金籙簡文真仙品曰：拔度生死，建齋威儀，禮十方畢。次一時左轉繞香燈三周，師誦步虛之章，弟子都門讚祝三周，如玄臺法。尊卑相次，安徐雅步，調聲正氣，誦詠空洞之章。勿得顧盻，意念不專，遲速越錯，更相進卻，要量壇席廣狹為財。如壇席狹處，第二、第五、第八首旋繞散花，餘面經像作可也。
　　步虛空洞之章十首并釋
　　稽首禮太上，燒香歸虛無。流明隨我迴，法輪亦三周。玄願四大興，靈慶及王侯。七祖生天堂，煌煌耀景敷。嘯歌觀太漠，天樂適我娛。齊馨無上德，下仙不與儔。妙想朗玄覺，詵詵巡虛遊。
　　旋行躡雲綱，乘虛步玄紀。吟詠帝一尊，百關自調理。俯命八海童，仰携高仙子。諸天散香花，肅然靈風起。宿願定命根，故致標高擬。歡樂太上前，萬劫猶未始。
　　嵯峨玄都山，十方宗皇一。迢迢天寶臺，光明燜流日。煒燁五林華，倩燦曜朱實。常念餐玄精，煉液固形質。金光散紫微，窈窕大乘逸。
　　俯仰存太上，華景秀丹田。左顧提鬱儀，右盻擁結璘。六度冠梵行，道德隨日新。宿命積福應，聞經若至親。天挺超世才，樂誦希微篇。冲虛太和氣，吐納流霞津。胎息靜百關，寥寥究三便。泥丸洞明景，遂成金華仙。魔王敬受事，故能朝諸天。皆從齋戒起，累功結宿緣。飛行淩太虛，提携高上仙。
　　控轡適十方，旋憩玄景阿。仰觀劫刃臺，俯盻紫雲羅。逍遙太上京，相與坐蓮花。積學為真人，恬然榮衛和。永享無期壽，萬春奚足多。
　　大道師玄寂，升仙友無英。公子度靈符，太一捧洞章。舍利耀金姿，龍駕欻來迎。天尊盻雲轝，飄飄乘虛翔。香華若飛雪，紛靄茂玄梁。
　　頭腦禮金闕，携手邀玉京。騫樹圓景園，煥爛七寶林。天獸三百名，獅子巨萬尋。飛龍蹲躅鳴。神鳳應節吟。靈風扇奇花，清香散人襟。自無高仙才，焉能耽此心。
　　嚴我九龍駕，乘虛以逍遙。八天如指掌，六合何足遼。眾仙誦洞玄，太上唱清謠。香花隨風散，玉音成紫霄。五苦一時迸，八難順經寥。妙哉靈寶囿，興此大法橋。
　　天真帝一宮，藹藹冠曜靈。流煥法輪綱，旋空入無形。虛皇拊雲璈，眾真誦洞經。高仙凜乎讚，彌劫保利貞。
　　至真無所待，時或轡飛龍。長齋會玄都，鳴玉扣瓊鍾。十華諸仙集，紫煙結成宮。寶蓋羅太上，真人把芙蓉。散花陳我願，握節徵魔王。法鼓會羣仙，靈唱靡不同。無可無不可，思與希微通。
　　右出靈寶玉京山步虛經，每一首終，各稱善一拜。
　　釋重稱法位大謝
　　眾各重稱所受法位。高功北向，大謝。眾官人，各長跪。留沖靖止東向
　　右大謝懺罪之文，出黃籙簡文經及靈寶太極敷齋威儀經。
　　十念
　　一念為道，四大合德。某家七祖父母，免脫憂苦。上升天堂，衣食自然。
　　二念帝王國主，道化興崇。庠序濟濟，皇化恢弘。威儀翼翼，普天所瞻。民稱太平，戎夷賓服。妖惡日滅，賢聖日生。
　　三念法師，功德大建。教化明達，俱獲飛仙。
　　四念同志學人，早得仙道，更相開度。
　　五念九親和穆，好尚仁義。貴道賤財，行為物範。
　　六念損己布施道士及飢寒之者。天下人民，各得其所。
　　七念蠕動跂行，一切眾生，咸蒙成就。
　　八念赦貰某家門前世。生死罪對，立功補過。
　　九念某家門興盛。宗廟有人，世生賢才。
　　十念尊受師經，不敢中怠。平等一心，廣度一切。克獲上仙，白日升天。拜見太上，永成真人。服五色雲衣，與道合同。一作雲車羽駕，與道合同。
　　十二願并釋
　　一願大道，淡泊虛無。安閑空寂，澄清自居。廣開法門，教導頑夫。皆蒙慧解，精苦是修。預以同學，普得升虛。與天相保，長存無憂。一切眾生，咸同寧休。
　　二願諸天，結氣澄清。高虛廣覆，保真固靈。氣候調節，四運和平。國安民豐，普天閑寧。廣濟一切，惠逮有生。保劫長存，億億不傾。
　　三願地土，廣載無窮。安平不陷，海淪不崩。保鎮寧國，兆民興崇。養生安死，惠周十方。禾稼種植，滋生日豐。含德厚載，萬願咸從。
　　四願日月，二景高明。無有勃食，虧縮安清。光照諸天，洞消暗冥。保固劫運，世祚和平。普加潤惠，澤灑眾生。
　　五願星辰，與日月齊光。轉燭照耀，映朗十方。各安其位，經緯直行。保鎮安國，無有災殃。四海寧一，普天興昌。
　　六願四時，隨節推遷。景氣調和，無有災患。疫毒消滅，普天平安。五穀豐熟，國富民懽。
　　七願浮雲，結氣聚煙。飛空高澄，蔭覆玄玄。隱則無為，散則彌天。神仙同居，結友眾真。惠流一切，興國愛民。普濟群生，人同劫年。
　　八願風雨，流灑無窮。普加施泄，受其發揚。萬物滋生，國儲民豐。
　　九願五嶽，各安其方。巍巍包藏，長為仙宮。安鎮國祚，保天無終。護度一切，莫不仰宗。
　　十願江海，蕩蕩無極。含容恢廓，無細不殖。淵澳柔惠，潤加喘息。天人獲慶，年同劫石。
　　十一願帝王，國主日昌。四海安穆，兵革不揚。天人歌唱，吉應來祥。敷教濟濟，威化洋洋。兆庶稱慶，長樂未央。
　　十二願蝖飛蠕動，已生未生。咸蒙安全，普得生成。皆見元氣，受陽之形。草木果林，經冬不零。一切濟度。靡不鮮榮。右出靈寶真文要解經。
　　回向誦
　　向來禮懺功德轉經作轉念功德，隨宜改換，上資家國，下及存亡。同賴齋功轉經作勝因成無上道。
　　小啟謝過密咒每日登齋出壇，於玄師前，密祝之
　　臣等今奉為某官某乙登齋升壇行道，切恐進止犯科，不合儀格，為四司所斜，五帝所囗。千愆萬罪，乞垂赦免。使功德成就，啟奏感通。即仰荷玄中大法師，三官五帝，罔極之恩。
　　畢三禮
　　無上黃籙大齋立成儀卷之三十四竟
　　無上黃籙大齋立成儀卷之三十五
　　三洞法師沖靖先生留用光傳授太上執法仙士蔣叔輿撰集
　　齋法修用門
　　釋言功拜表
　　杜廣成先生曰：表文，以黃素五尺、朱界朱書，每行二十四字。生字不在下，死字不在上。第一行盡書法位，至頓首字。上言，獨占一行。太上無極大道，居第二行。表後，以聞，去臣姓三行。聖號，去臣姓三行。年月，去聖號三行。一如章法，不得塗改注乙，譴責尤重。謹之。讀表時，取表於香上熏之，即讀法位。起，再拜訖，復長跪，和聲正炁讀之。至弟子名，皆令再拜。至誠惶誠恐處，起，再拜。至年月日時某處拜上，又再拜。都畢，展於玉案上，證對御前，以龍頭書刀，鎮聖號之左。朱筆鎮右訖。次三捻上香，長跪，叩齒三通，遣表勑表畢。法師於案後，臨目向天門，曲身，中存三五吏兵及三元將軍功曹、騎乘，羅列前後，身乘翠羽車龍馭在紫炁中，冉冉而升，上詣三天門下。先謁三天法師，入玄都宮門之左，呈表訖已，捧表函，徑入三天門。齎章呈章等從事一十二人，表候上省覽畢，即出三天門，御羽車與騎乘而迴。所經歷天宮道路、次第，一如三五拜章訣。次叩齒十二通，內官畢，再叩齒三通，咽液三過，存三五上章官吏，各復身中，再拜。次卷表於詞文之前內函中，封印訖，並真文，通於小桉上。同案捧之，監齋押之，幢節前引，弟子隨之，至天門上焚之。法師於本位，向天門，存真官捧真文表等，隨香煙朱焰，上升天門。
　　右言功表，亦謂之言功章。章表同法，皆本正一。古者籙生祭酒，領戶化民，進拜章書，止是依法操露存思，遣官齎呈，以俟玄報。所以本科遣章云，若有謬誤顛倒，長毫利筆，隨誤正定等語。楊傑修金篷，卻以己見，刪去此三十八字。蓋是未究古法操伏既畢，章書止留治中，至三元日，依斷章法方，一併焚去。至上元後，所拜章書，至中元日斷。中元後所拜章書，至下元日斷蓋古者法籙全備，傳授有宗。三五吏兵，呼吸相應，不專委心於文書也。杜廣成納官後，方收表入函，焚於天門上。蓋是古法，後世傳授失真。自度非憑文翰，莫期感通。故於遣官後，即卷表入函，法師依法存伏，隨即焚燎。蓋少變古法矣。至趙道昇，則又自以聞後，令法師從後讀至前，仍以圭三熨聖號，蓋天一法也。靈寶五鍊生尸經，有黃繒章法，乃是表式。建齋之初，必出官啟事。事畢，拜表，與之言功令，其隨表上詣玄都，列受功賞。初未嘗再出官也。楊傑被旨，刪修科文，卻於散壇三禮後，重稱法位，再出官，而後拜表。自後相□不革，蓋是不曾深考經文，非古法也。
　　釋納官
　　眾官長跪，法師叩齒十二通，納官畢。再叩齒三通，咽液三過。存三五官吏，各復身中。
　　釋納職
　　各依位相次於三寶前，禮一拜，長跪，受簡於高功訖。起三禮，退就西立並訖。高功三拜，行就本位。
　　釋宣簡
　　先三捻香，執山簡文，叩齒九通，讀之，香熏三過，乃讀。讀訖，眾官再拜，令弟子執簡，橫於香煙上。法師叩齒九通，面東咒之。咒時，眾官隨聲言之。畢，眾官再拜簡文，並咒金龍驛傳四字，皆三度言之。咒訖，封題如法。水土二簡，一同。
　　還戒頌
　　天尊大慈悲，說戒度眾生。威德被幽顯，果報感神靈。諸天來稽首，羣魔自束形。過去超八難，見在保千齡。齋福行當息，相共送虔誠。流梵逸雲唱，飛香雜煙馨。瓊鳳乘丹輦，金龍駕綠軿。生死皆快樂，家國悉安寧。
　　太極頌并釋
　　道以齋為先，勤行登金闕。故設大法橋，普度諸人物。宿世恩德報，道心超然發。身飛升玄都，七祖咸解脫。出太極敷齋威儀經
　　學仙頌大學仙頃，見轉經儀
　　學仙行為急，奉戒制清心。虛夷正炁居，仙聖自相尋。若不信法言，胡為棲山林。
　　空洞頌出靈寶空同靈章經
　　元始開圖，敷落玉篇。高唱空洞，飛步入玄。神王度命，乘虛駕煙。禮誦靈章，與劫同年。
　　三塗五苦頌
　　三才及萬物，倚伏各有齡。終始大劫數，福盡天地傾。往反於五道，苦哉更死生。展轉三塗中，去來與禍并。
　　大賢慎茲戒，忍世念割情。愚夫不信法，罪痛常自嬰。吾念世無已，今古重告明。若欲度斯禍，皈命太上經。
　　罪福不由他，諒自發爾身。大賢故閑口，欲絕諸惡綠。滅念皈兼忘，倚伏待長泯。弘道以安世，終當見正真。
　　淫嫉為禍首，滅身之至患。貪養如斯禍，恐必致夭殘。知惡而不革，豈是道所安。懷毒日齋直，今我發長嘆。
　　宿命有信然，弱喪謂之無。皆欲眼前見，過目即言悠。大賢明道教，撡戚憫頑夫。依依念子苦，勤勤令我憂。
　　人命易消盡，亦猶膏中火。四大暫相遇，五物權時假。盛年當勤學，趣求存吾我。福盡身神散，冥冥地獄下。上聖畏是故，尋道度斯禍。
　　學仙行為急，奉戒制清心。虛夷正炁居，仙聖自相尋。若不信法言，胡為棲山林。大賢樂經戒，受之為身寶。就學常苦晚，治身恨不早。比當披幽賾，倏忽年已老。執卷吸爾極，將更死痛惱。吾故及弱齡，棄世以學道。右太極真人作，出靈寶本願大戒經
　　釋然燈
　　下元黃籙簡文靈仙品曰：拔度罪根威儀，十方各安九燈火，合九十燈。在都門之外，太歲行年、大小墓、本命、俠門然燈，隨主人所安多少。每令光明，徹照竟夕，勿使中滅。
　　右黃籙簡文，然燈雖有定數，要須量力及壇席闊狹施之，勿使妨礙行事及勿汙人衣冠為佳。上元金籌簡文真仙品曰，然燈威儀，功德至重。上照諸天，下照諸地。八方九地，並見光明。全在侍燈之官，勤為用意。每令燈光，明徹竟夕，不得中滅及半暗半明。令人絕世，宜常謹之。飛天神人曰，學士不明然燈燒香，七祖不得開度長夜之府，九幽之中身無光明，考屬太陰曹。
　　杜廣成先生曰：禮燈之法，出金籙簡文。凡修齋行道，以燒香然燈，最為急務。香者，傳香達信，上感真靈。燈者，破暗燭幽，下開泉夜。所以科云，燒香然燈，上照諸天福堂，下照長夜地獄。苦魂滯魄，乘此光明，方得解脫。既然燈須，各有法象。春九夏三，秋七冬五，四季十二，皆隨五行本數設之。更有諸天諸地，八卦九幽，諸燈之位，隨金籙簡文中，方位羅列，燒香禮祝，福德立降，災咎自消。或以啟齋之夜，或三日七日之中，如法然燈，落景行道畢。出壇至地戶，以讚詠幢節，庠序雅步，導引眾官弟子等，旋繞燈下，依位祝之。每祝畢，眾官弟子皆禮。禮遍，復以空洞聲，引歸玄師前，散如常儀。只於地戶，列班禮祝，亦合其法。又曰，凡修黃籙，當依真文玉訣，四時然燈外，別然金籙諸燈，依法拜祝訖。或三日之內併行之，或拜祝一夕，皆獲福利，幽顯沾恩矣。或不因齋壇，特然此燈，依法拜祝，功以等矣。崇善之士，其弘之焉。
　　明燈頌
　　正一陽光，炎上朱煙。開光童子，一十二人。洞照天下，及臣等身。百邪摧落，卻鬼萬千。光明朗徹，通真達靈。升入無形，與道自然。
　　右出靈寶上元金籙簡文真仙品然燈威儀
　　明燈讚三首
　　太上散十方，華燈通精誠。諸天亦皆然，諸地悉玄明。我身亦光徹，五臟生華榮。炎景昭太元，遐想繁玉清。
　　丹精寄太無，玄陽空中響。含形滅苦根，幽妙至真想。垂華不現實，因緣示光象。我身亦如之，乘化託流景。
　　夜光表丹陽，迢迢照靈室。諸天普光顯，諸陰即日滅。我神亦聰明，常玩智與慧。逍遙適道運，遷謝任天勢。舉形躡空洞，夜燭煥流萃。右出洞真觀身大戒，見陸天師然燈禮祝威儀
　　滅燈頌
　　玄陰閑光，長燈續明。太陽已朗，八幽開清。燈還太陰，光附景生。日月二真，與我合并。
　　右出上元金籙簡文真仙品然燈威儀。
　　釋投龍簡
　　下元黃籙簡文靈仙品曰：拔度罪根威儀，修齋都畢，當依玉訣，投金龍一枚。丹書玉札，青絲纏之，以關靈山升度之信，掛於絕巖之中，一依具法。又曰，關水帝威儀，當丹書玉札，金龍一枚，青絲纏之，以簡沉之三江，以關水帝升度之信，一依玉訣具文。又曰，關水帝畢，即以玉札金龍金鈕九枚，青絲纏之，埋於壇所，以告盟地官，一如科文。玉簡盟真科曰，修黃籙寶齋，當以上金三兩，鑄金龍。龍各一兩，國家用上金，公侯大臣次金，士庶銀銅塗金，並可通用，副以簡文。即玉札也題修齋所為及國號、太歲、月日、法師姓名、投奠方所，投於名山大洞、靈泉龍穴及齋壇或在囗之中，以告盟天地水三府，使監證齋功。闕者，考屬地官九都曹。科曰，龍者，乘雲炁，御陰陽，合則成體，散則成章，變化不測，入地升天。故三十六天，極陽之境，可以驛傳信命，通達玄靈者，其龍乎。龍者，陽畜也。夫天用莫如龍，地用莫如龜，人用莫如馬是以天上以龍驛騎，往來人間矣。金者，五金之最，堅剛不渝，天地所寶，通靈合神。故以上金鑄之，取法龍形，投之洞府，盟三元也。洞府真官，所司寮屬，告龍信簡文，錄其善功，以奏言於上聖。感應之報，猶影之隨形。修尚之士，不可闕也。簡者，告也，紀也，札也。紀世之善，告於上真。法長一尺二寸，象十二辰。廣二寸四分，法二十四真炁。厚二分，法二儀。上下正方，法日之方景，正真通達，無所避讓。國家以玉為之，玉有九德，可以為禮大地神祇之信，故用玉焉。公侯臣庶通用槿木，以其潔白纖緻，可比玉矣，明尊卑之殊也。璧者，禮天地山川之寶也，以玉為之，投山簡用圓璧一，其色蒼，徑二寸，虛其中。山簡關九天之信，故用蒼璧，以法天地投水簡用六出之璧，其色黑，徑三寸，虛其中。水簡為九海水官之信，故用玄璧，水之色。六出，水之數也投土簡用黃璧，正方，徑二寸，虛其中。土簡為九地之信，黃者土之色也。方者，地之形也璧與龍，副於簡封之外，以青絲纏之。投三簡之法，當用金鈕九隻。三簡用二十七鈕金鈕代歃血，青絲代割髮，告盟達誠，最為重也。故以青絲纏鈕璧，以附於簡及龍，而後放之也。鈕法，國家用金。臣庶以銀銅塗金可也鈕徑九分，圓其外，如環之形也。修齋畢，別卜良日，或潔齋之辰，備醮饌。法師眾官及齋主弟子，或汎舟以詣水洞，或梯陸以登山門。各於洞之外，薙草掃灑潔淨，敷列醮席，酒果餚饌，當鹿脯湯茶等，國家六十分，臣庶二十四分。如嚴醮之儀，乃盛服澡漱，朝謁法事，備如科式。所在地司靈官、監察將吏，當為子關啟洞中仙曹，通達告齋之簡，如此福善立感。不得都無關啟，直爾投於洞中，不達真靈，反獲罪考矣。若山水之洞稍遠，師眾不可俱行，難於登泛者，當選壇內法職一二人與弟子齎簡，以詣洞所，設醮關告，投奠一如本儀。若國家投龍五嶽諸山，具有金籙科式，與此常禮，繁省不同矣。齋官或公私所拘，不得躬詣洞府者，可精選謹虔恪信奉恭勤者一人，代往行禮。無可代者，師為關告之。又不得藏匿簡文，因循持久，既闕告盟之信，所在地司錄奏，獲罪非細，切宜謹之。
　　無上黃籙大齋立成儀卷之三十五竟
　　無上黃籙大齋立成儀卷之三十六
　　三洞法師沖靖先生留用光傳授太上執法仙士蔣叔輿重修
　　修奉應用門
　　建齋之始投詞頌
　　渺渺空無象，悠悠感至靈。敬則承天貺，泄則被魔精。
　　吉凶隨運轉，否泰應緣生。道不貴珠玉，神惟在至誠。
　　丹愊盡勤苦，懇悃竭衷情。自然通大道，皆得降真靈。
　　捻香陳所願，稽首崇嘉貞。天尊常湛寂，回心禮杳冥。
　　啟堂頌
　　學道當勤苦，歛信運丹誠。燒香歸太上，真炁雜煙馨。
　　惟祈開大宥，七祖離幽冥。
　　三皈依讚
　　至心歸依，十方道寶，當願眾生，起心回向，一切信禮。
　　至心歸依，十方經寶，當願眾生，心開悟解，受持轉誦。
　　至心歸依，十方師寶，當願眾生，普上法橋，無有障礙。
　　聞經讚
　　聞經已後，當願眾生，萬罪永消，善芽增長。
　　聞經已後，當願眾生，深入法門，皈依信受。
　　聞經已後，當願眾生，永斷執迷，常修至道。
　　道讚
　　道場眾等，人各運心，皈命三寶無上尊一切念。眾官各念功德
　　請師讚
　　修齋行道，奉請經師，降臨壇所。籍、度，玄天監齋，隨文改易
　　請玄師頌
　　科律嚴章奏，精誠享百神。投詞陳懇願，潔醮奉高旻。
　　俯盻垂雲駕，冥心啟上真。玄師都教主。奉請降凡塵。
　　請天師頌
　　太上傳符籙，初因遇鶴鳴。積功超玉闕，列位侍三清。
　　接引章詞奏，克隨凡庶情。修齋當奉請，願俯鑒精誠。
　　請監齋頌
　　寶號流塵世，仙階列上清。三千功德滿，八百行光成。
　　禮懺修真福，監齋作證盟。今宵仙馭降，祥祉被含生。
　　請天官頌
　　妙道垂真教，修齋立福田。結壇朝上聖，建醮會高仙。
　　注念通穹極，精誠感上玄。天官乘寶輦，彩仗下凡筵。
　　請地官頌
　　翼翼陳丹懇，兢兢仰紫虛。祈通陳下志，願達土皇君。
　　潛應垂真貺，遐臨赦罪辜。地官來下降，旌擁五雲轝。
　　請水官頌
　　方便開真化，慈悲立聖科。虔心修妙會，調炁詠靈歌。
　　默念祈淵府，丹誠通大羅。水官龍駕降，雲錦起滄波。
　　請五帝頌
　　五帝居仙品，紏彈善惡因。祥光臨宇宙，惠澤濟沉淪。
　　發露祈天祐，冥心感聖賢。存心俱快樂，享福永無垠。
　　請正一三師頌
　　靈寶明科範，三師列上清。修齋虔降格，功德貴精誠。
　　仰屈真仙馭，迴翔羽旆旌。克疇垂福佑，享報應凡情。
　　請經師頌
　　入靜修黃籙，嚴裝啟上仙。奏章先達御，詞款欲關宣。
　　寶籙因師度，威儀太上傳。經師來下降，奉請列羣仙。
　　請籍師頌
　　肅肅祈清福，詵詵結寶齋。登壇須此夜，行道續徘徊。
　　有願仍須啟，皈心道眼開。籍師來下降，仙仗下瑤臺。
　　請度師頌
　　經戒丹心禱，虔誠召百神。捻香祈至聖，持戒請仙真。
　　清詠淩朝啟，精思入夜勤。度師來下降，保護結齋人。
　　焚詞頌
　　人生多障難，大道實矜憐。救度留科戒，咸令懺罪緣。
　　愆辜編地府，釁結已聞天。發露祈真祐，誠心仰聖賢。
　　虔恭禮三寶，願得拔九玄　壽長年。焚詞歸上界，奏名玉帝前。
　　又
　　太虛感靈會，命我生神章。一唱洞九玄，二誦天地通。
　　混合自相和，九徧成人功。大聖慶元吉，散花禮太空。
　　祈神神必應，請福福當弘。諸天並歡悅，一切稽首恭。
　　度簡頌
　　赤明開元圖，和陽通上虛。元始敷靈章，十部飛天書。
　　開度九幽祖，萬徧道自俱。玉阜秀瓊林，生死福德廬。
　　自無黃籙簡，苦根焉得除。旋行誦靈章，五靈還相扶。
　　投龍簡頌
　　祈真登紫府山簡云紫嶽，土簡水簡云紫府，告命詣靈壇。山簡云靈山，水簡云靈泉
　　玉女謠梵響，金童奏香煙。
　　書名通九地，列字上三天。永享無期壽，尅成高上仙。
　　解壇頌
　　太空包有象，至道窈元形。承和通妙炁，應感達衷情，
　　倏忽周八極，依稀降萬靈。微香陳素款，委質表丹誠。
　　遠泛翔鸞蓋，遐攀綺鳳旌。煙宮高鬱鬱，雲閣上停停。
　　瓊駕出霄漢，金龍入太清。甘露泠人世，景福被幽明。
　　送師頌
　　修齋事畢，仰荷玄恩。志心稽首，奉送某師。
　　雲輿勿住，鶴駕難留。後有修齋，還當奉請。
　　送經師頌辭三帥讚，見杜儀
　　經法雖玄妙，崇奉悉因師。凡有立善者，咸當願禮之。
　　氣運功易就，心慢悔難追。若能勤繫念，朝夕自仙飛。
　　送籍師頌
　　道以齋為重，法以朝為常。不修不奉者，焉能遊帝鄉。
　　有骨入仙品，自然開紫房。玄女排雲駕，但見金銀堂。
　　是故謝三師，稽首禮虛皇。
　　送度師頌
　　迢迢玉京山，玄都何巍巍。真人乘步虛，朗朗長夜開。
　　大道由人弘，心至神自歸。修齋行道畢，稽首辭三師。
　　送正一三師頌
　　至道傳師旨，垂光已燭壇。陰靈皆感召，號令肅仙班。
　　鶴駕將臨翥，鸞驂亦告還。天邊想歸路，佩玉聽珊珊。
　　送五帝頌
　　仙仗來霄極，尊臨列五方。旍風吹羽節，鸞輅駐清場。
　　齋事將圓徹，迴輿返上蒼。流恩無不徧，豈但感馨香。
　　送天官頌
　　妙範修齋直，明科洗罪根。瞻穹崇上善，歷懇致微言。
　　既納依投請，蒙垂福宥恩。天官還玉府，寶駕入金門。
　　送地官頌
　　淨會朝元罷，齋功結果圓。真恩宣五嶽，誠悃奏三天。
　　徹席停虛範，解壇送列仙。地官迴嶽府，高陟五靈軿。
　　送水官頌
　　宣演玄音畢，諸仙返上穹。靈風除橫厄，甘露報真功。
　　復命驪龍駕，遙還暘谷宮。水官歸洞府，福祿賜無窮。
　　送監齋頌
　　靈壇崇法席，允賴下監臨。紏過兼書善，真仙亦仰欽。
　　行當驅道騎，縹緲五雲深。生存當有賴，更復濟幽沉。
　　送天師頌
　　齋法已精嚴，表牋奏上天。至誠通感應，闔門得延年。
　　幽冥昏暗獄，罪苦悉皆原。掌握諸天籍，章詞御帝前。
　　祖宗咸升度，嗣裔慶榮遷。三天扶教主，事畢奏功圓。
　　送玄師頌
　　上帝命真仙，修齋黃籙壇。諸天來下降，焚香懺罪愆。
　　九時行道畢，齋事已周圓。亡魂得超度，玄師上九天。
　　回曜飛光頌
　　煌煌滿卮燈，閃爍同月光。反照名回曜，滿空象列星。
　　流光如虹蜺，散艷生蓮華。誤入瓊瑤洞，宛在玉芝房。
　　玉女映玉珮，金童照金裳。萬靈登道岸，眾真聚華堂。
　　龍樓十二轉，晝夜輪光芒。
　　光明頌
　　太上大道君，位處無何鄉。寶光真童子，下理九幽房。
　　悲嗟苦魂役，拔度痛哀傷。二十四門戶，咸令聞寶香。
　　燈明長夜照，願消累劫殃。
　　北帝頌
　　稽首無上道，歸心元始尊。至真妙應主，開化飛玄門。
　　妙戒怡五靈，金書警萬神。察命定籙籍，靈符度苦魂。
　　乘雲朝玉帝，齊契玄中人。
　　焚簡頌
　　太上法微妙，籙籙度天人。元始告符命，時刻獲升仙。
　　傳授救沉溺，皆得自翛然。書名金簡籙，逍遙玉帝前。
　　白鶴讚
　　太一真人冰雪容，步虛來往本無蹤。蓬萊要去如今去，雲在窗前鶴在松。
　　白鶴千年始一歸，山川依舊世人稀。不因華表分明語，誰識當時丁令威。
　　白鶴飛來下九天，數聲嘹唳出祥煙。日月相催人易老，不如修道學神仙。
　　胎化靈禽唳九天，雪毛丹頂兩相鮮。世人不認歸華表，來瑞升平億萬年。
　　散華讚
　　玉京山上朝真會散花林，十仙齊奏步虛音散滿道場，天尊前供養。
　　五色彩雲隨步去散花林，六銖仙服著身來滿道場，天尊前供養。
　　空洞一聲來月下散花林，步虛三唱入雲間滿道場，天尊前供養。
　　十念
　　一念天地交泰，二念日月高明，三念陰陽順序，四念國土安寧，
　　五念帝王萬壽，六念宰相安正，七念萬姓安樂，八念百穀豐登，
　　九念幽途離苦，十念大道興行。
　　十二願
　　一願乾坤明素，二願氣象清圓，三願聖人萬壽，四願化洽八埏，
　　五願天垂甘露，六願地發祥煙，七願四時順序，八願萬物生全，
　　九願家行孝悌，十願國富才賢，十一願酆都罷對，十二願學道成仙。
　　四結願文
　　願大道興行，經法流演至心稽心首，正真三寶。
　　願聖化無疆，明齊三景。至心稽首，正真三寶。
　　願師尊父母，亡者生天，見存安樂。至心稽首，正真三寶。
　　願一切含生，兔離諸苦，同會無為。至心稽首，正真三寶。
　　大道玉清經瓊臺寶光上真十願
　　一願大道流行，普天懷德。二願一切有生，咸皆悟道。
　　三願九夜悲魂，一時解脫。四願孤爽無依，咸得受生。
　　五願天下太平，百穀成熟。六願臣忠子孝，君仁父慈。
　　七願四海通同，冤親和解。八願潛胞處殼，俱得生成。
　　九願積疾新痾，旋即痊愈。十願孤露眾生，豐衣足食。
　　無上黃籙大齋立成儀卷之三十六竟
　　無上黃籙大齋立成儀卷之三十七
　　三洞法師沖靖先生留用光傳授太上執法仙士將叔輿撰集
　　讚道節次門
　　崇建大齋，施行上法。綱目既眾，修用寔繁。務合規矩，方期通感。儻昧節次，率意變更，非惟有誤幽明，抑亦恐貽玄憲。謹詮舊典，立為成儀。自始及終，一如軌範。
　　關發節次
　　先就殿前，設功曹符使將吏位，香荼酒果供養。或三十六分。或二十四分道眾於三寶前分班序立，次啟堂頌，次法師上香默奏，次齋官設拜上香再拜，次法師變神步罡，次移班詣將吏位灑凈，次法師上香關召，次齋官上香設拜，次初獻茶酒法事，次法師告白。次齋官再上香設拜，次再獻酒法事，次法師告白。次齋官三上香設拜，次三獻酒法事，次讀關牒引單狀，次焚燎法師發遣將吏齋官跪酹，次法事，次回向念善。
　　揚旛節次
　　先設香案於旛竿下，法師上香啟白，次齋官上香設拜，次法師宣靈旛赦罪咒眾官隨聲讀咒，次舉旛，次回向念善。
　　開經節次
　　先集道眾於三寶前序立，次法師上香啟聖祝白，次齋官上香設拜，次宣開經疏，齋官跪執鑪宣疏畢，以金錢亦同焚之，次道讚隨意普念功德，次三皈依讚，次唱道場眾等人各執簡當心，平坐如法眾官坐定。次唱讚詠如法，吟宿命讚，行香行經，讚經如儀。次唱靜念如法，次唱請轉法輪，次轉經。轉經畢，都講擊磬，侍經收經。次解座頌，次起立嘆經，次三聞經讚，次吟太上智慧經讚，次回向念善。
　　如升壇轉經，眾官於玄師前立班，都講唱道讚，次華夏升壇入戶，如朝儀。至本位立定，唱三皈依讚。依次第轉經，轉經畢，吟學仙頌，出壇於玄師前，作回向讚畢，散歸齋堂，如常儀。
　　進章節次
　　先排設道場，鋪陳供養正中三寶御前，左正一三師位，右從章仙曹靈官位，三十六分。次道眾序班天師堂，法師上香。次齋官上香設拜，次唱按人各恭信，次請師，次齋官上香再拜，次點酌法事。次法師上香跪奏，進章詞意。次讚引至從章堂，法師上香。次齋官上香設拜，次法師啟白，次請上章靈官，次齋官上香再拜。次點酌三獻法事，啟白如儀。次讚引至三寶前，法師入戶上香。次齋官上香再拜，次法師上本位香入拜章儀，次唱各禮師存念如法，次法師宣衛靈咒，次唱鳴法鼓二十四通，次法師發鑪，次唱各稱法位，次法師入科，次請三清御位，次點酌法事，次唱長跪出官如法列班長跪，次法師存神出官。次法師開章，度付侍經。次侍經跪受章書，同侍香露三寶前，次宣章副齋官跪鑪，次校章，次法師遣章，次熏章封訖入函，次侍經捧章函、監齋押之、威儀華夏、迎章至焚燎所、烈火焚之，次讀關先別遣一人，詣從章堂，讀從章疏，同明別一處焚化，次焚章頌，次法師伏地存神、進呈如儀、眾各淵默以俟興如告符，則於此後續入，次送聖頌，次法師納官，次法師復鑪，次出堂頌至天師前禮謝，次送師，次回向念善退。
　　告符節次
　　拜酆都赦罪章畢、法師上香啟白，次法師祝救苦符柬，次宣簡文，次法師再祝符柬，次法師告玉清拔幽魂符如上儀，次法師告玉清破地獄符，次法師告太上勑赦生天寶籙，次法師告東華青宮九龍符命，次法師關召驛吏童子，次讀關并錢馬狀，次法師祝遣童子驛吏，次焚化符柬，次讀錢馬狀。
　　度詞節次
　　先道眾集靜默堂、議定六職、簽書職狀職榜，次依班序、立靜默堂祖師前，次法師上香、令一人讀職榜訖、各歸位立，次引齋官詣祖師前設拜上香再拜，次引齋官詣法師前再拜長跪、投詞請師古法三跪俯伏，今從省次法師受詞、齋官再拜、以詞付監齋，次監齋致詞、請師陞高座、俟法師答允，次讚引法師升座，次宣詞，次法師祝香啟盟，次四結願，次法師下座，次書結盟狀，次贊引師出堂奉安幕次，次回向念善，次齋官設拜、散如常儀。
　　立幕節次
　　先道眾舉金闕化身天尊、引法師出靜默堂，次至監臨所、上香啟白、宣誓言榜，次高功詣玄師幕上香、眾官列班拜，次齋官上香設拜，次請玄師下降，次請玄師頌，次齋官上香、設拜獻茶，次高功啟白，次宣疏，次焚疏，次讚引至五帝幕，次高功上香、眾官列班拜，次齋官上香設拜，次請五帝下降，次請五帝頌，次齋官上香設拜獻茶，次高功啟白，次宣疏，次讀結盟狀，次焚疏並結盟狀，次讚引至天師幕，次高功上香、眾官列班拜，次齋官上香設拜，次請天師下降，次請天師頌，次齋官上香、設拜獻茶，次高功啟白，次宣疏，次讀結盟狀讀畢，留在幕，焚疏，次讚引至三師幕，次高功上香、眾官列班拜，次齋官上香設拜。次請經師下降，次請經師頌，次請籍師下降，次請籍師頌，次請度師下降，次請度師頌。次請齋官設拜獻荼，次高功啟白，次宣疏，次焚疏，次讚引至三官幕，次高功上香、眾官列班拜，次齋官上香設拜。次請天官下降，次請天官頌，次請地官下降，次請地官頌，次請水官下降，次請水官頌。次齋官上香、設拜獻荼，次高功啟白，次宣疏，次讀結盟狀，次焚疏并結盟狀，次讚引至監齋幕，次高功上香、眾官列班拜，次齋官上香設拜，次請監齋法師下降，次請監齋頌，次齋官上香、設拜獻茶，次高功啟白，次宣疏，次焚疏，次華夏旋至壇前序立，次高功率六職眾官、執柳枝水盂、誦凈天地咒、升壇旋繞、灑凈歸位，次禁壇如儀，次回向念善揖退。
　　請光分燈節次
　　先明燭一炬於三寶前、道眾列班於齋壇前序立，次齋官上香設拜，次法師同侍香侍經升壇、啟白請光，次法師以符燭置手中、宣迴耀神咒，次法師以符燭一炬、就三寶前請光在手、宣分燈慧光咒，次侍香侍燈各執紙燭、就法師所執符燭分光，次法師啟白分輝，次舉流光法界天尊，次侍香侍燈分點壇上燈燭、眾官各執紙燭就法師手中分光、然點壇席燈燭、並令周遍，次法師存神行持，次道眾詠回耀飛光頌，次法師再拜回向念善下壇，次侍燈宣禮燈儀如科建壇畢，宣咒亦可
　　宿啟建壇節次
　　先道眾集靜默堂、行香水盥漱依位立、請高功法師入靖，次齋官上香設拜，次舉金闕化身天尊，次華夏讚引至五帝三師監齋幕，次高功齋官上香，次讚引至三官天師幕，次高功齋官上香，次讚引至玄師幕列班立，次高功上香，次齋官上香執齋詞於玄師前、自述修齋意訖再拜。次高功上香三拜長跪，次齋官回身捧詞跪授高功訖、再拜退立于右，次高功以詞置簡上、上啟告齋，次唱道讚，次法師至壇前分左右序立，次高功齋官上香設拜，次高功祝香啟聖，次宣啟壇疏，次焚疏，次鳴金鍾玉磬，次華夏威儀引高功升外壇，次齋官升壇，次眾官以次升壇旋繞，次華夏旋至地戶、高功密咒、入戶率官升中壇威儀不入中壇，止在外壇旋繞，次高功同齋官升天門入內壇上十方香，次齋官上十方香歸位再拜，次高功上御案香歸位次啟堂頌，次都講唱各禮師存念如法，次高功宣衛靈咒，次都講唱鳴法鼓二十四通，次高功發鑪，次高功上本位香、侍香引齋官上十方香，次都講唱各稱法位，次高功關啟，次唱禮十方如儀，次高功懺悔三業，次都講唱臣等至心皈命太上三尊十方眾聖、禮經如法，次三啟頌三首各一拜，次都講唱三禮。次高功詣東方上香，次高功執東方真文、香上熏之、宣真文，次眾官隨聲咒之畢各再拜，次高功詣南方上香、敷露南方真文如東方儀，次高功詣西方上香、敷露西方真文如東方儀，次高功詣北方上香、敷露北方真文如東方儀，次高功詣中央御案上香、敷露中央真文如東方儀，次高功再總咒真文、眾官隨聲咒之畢、高功歸位。次宣十方靈官疏，次都講唱重稱法位，次高功重啟，次宣詞，次引齋官上香平立，俟讀詞至上啟、令再拜長跪執鑪，次高功入科，次吟智慧頌三首、旋行一周高功行至，都講位立，次唱默禮十方。次唱眾官平坐說戒威儀，次說戒，次奉戒頌、巡行至一周畢、唱奉戒三禮、高功歸位，次高功補職，次高功再拜受職，次都講以下依次再拜於高功處、跪受職簡訖再拜，次都講唱、眾官平坐、宣禁威儀，次高功宣科禁，次唱監齋受罰簡三拜，次高功復鑪，次學仙讚引高功出戶、或空洞、或奉戒，次高功至東三幕上香，次高功至西三幕上香、序立玄師幕，次回向讚，次高功上香、密啟謝過，次都講唱、監齋紏過，次讚引歸堂，次齋官上香拜謝法師，次皈依至道頌，次都講云建壇事畢、眾官復位。
　　破獄節次
　　先詣獄燈所排立，次法事，次高功齋官上香，次高功啟白告符，次宣破獄告文，次當職道士宣九獄燈儀，次高功依儀逐獄、行持策杖、發符破獄如本儀，次回向念善。
　　召靈節次
　　先詣召靈所排立，次法事，次高功行持、當職道士召攝亡靈如儀，次隱語引亡靈赴浴所，次當職道士宣沐浴科，次迎亡靈朝謁，次送靈歸位、依儀咒食。遲，次夜亦可
　　正齋節次
　　先道眾集靜默堂、行香盥漱、依位立請高功入靜，次齋官上香設拜，次舉金闕化身天尊，次華夏讚、引高功叅五帝三師監齋幕，次高功齋官上香，次叅三官天師幕，次高功齋官上香，次列班於玄師幕序立，次高功齋官上香，次高功默奏齋意，次唱道讚，次華夏陞壇如儀，次高功入戶、依儀上十方香、訖歸位，次齋官上十方香、歸位再拜，次都講唱、各禮師存念如法，次高功宣衛靈咒中分落景，行道不宣，次都講舉、鳴法鼓二十四通，次高功發鑪，次都講唱、重鳴法鼓二十四通、閱吏兵行事眾官各長跪次高功長跪出官如法，次都講唱各稱法位，次侍經獻茶，次當職道士引亡靈旛至壇下朝謁，次高功上啟，次宣詞齋官跪鑪，次高功三上十方香、願念如科侍香引齋官，三 上十方香，次眾官壇西立、面東唱禮東方三禮、後同，次高功齋官上東方香，次跪讀方懺、齋官跪鑪後同，次西北立面東南、唱禮東南方、上香懺謝如上儀，次正北立面南、唱禮南方、懺謝如儀，次東北立面西南、唱禮西南方、懺謝如儀，次正東立面西、唱禮西方、懺謝如儀，次東南立面西北、唱禮西北方、懺謝如儀，次正南立面北、唱禮北方、懺謝如儀，次西南立面東北、唱禮東北方、懺謝如儀，次西北立面東南、唱禮下方、懺謝如儀，次東南立面西北、唱禮上方、懺謝如儀，次西南立面東北、唱禮日宮、懺謝如儀，次東北立面西南、唱禮月官、懺謝如儀，次正南立面北、唱禮星宮、懺謝如儀，次正西立面東、唱禮東嶽、懺謝如儀，次正北立面南、唱禮南嶽、懺謝如儀，次正東立面西、唱禮西嶽、懺謝如儀，次正南立面北，唱禮北嶽、懺謝如儀，次東北立面西南、唱禮中嶽、懺謝如儀，次正南立面北、唱禮水府、懺謝如儀，次就位唱禮經寶，懺謝如儀。次高功左行住鬼門面西立、都講住天門面東立、都講唱、各思九色圓象，咽液、命魔密咒，次高功存神密咒，次都講唱步虛旋繞，次吟步虛洞章十首，迴旋三周、散花唱善每首終，各唱善一拜，次都講唱禮經如法，次三啟頌三首每首一拜，次都講唱三禮，次侍經獻湯，次都講唱重稱法位，次高功大謝，次宣古法十念、十二願文清旦說念，臨午靜夜說願，次高功復鑪，次學仙讚引高功出戶，次高功出壇、至東三幕上香，次至西幕上香、序立玄師幕，次回向讚，次高功上香密謝，次都講唱監齋紏過，次讚弘歸堂、別遣壇官舉天尊號、送靈旛歸位，次齋官上香、拜謝法師，次皈依至道頌，次都講唱、齋事既畢、眾官復位。
　　三日正齋，九時行道。並依此次第。惟第一日建齋發鑪之後，則長跪出官。每日清旦禮師，後宣衛靈咒，及第三日落景行道發鑪後，拜天官升度章，徑入章科。拜章畢，分關啟如本科。餘皆同。
　　攝召幽魂、設斛節次
　　先詣普召所排立，次法事，次法師行破暗開通道路法，次入科，次發普召牒、法師關行、當職道士依儀召請，次法師敷座詠中篇、引幽魂詣座下，次法師行持、為幽魂全形，次舉廣度沉淪天尊，次法師告大洞玉符召神，次法師發治病功曹符，次舉梵炁普生天尊，次法師發召五神混合符、行持如儀，次舉妙行無邊天尊，次法師行持如儀，次舉億劫化形天尊，次法師為幽魂、召三魂七魄，次舉超真解脫天尊，次法師誦玉清生魂育魄保神內咒，次舉金容出世天、尊，次法師行持、以水灑幽魂、令俟升度，次舉靈源普潤天尊，次引幽魂沐浴如儀畢，次引幽魂、舉茭郭光明頌，次道眾序立斛筵所、法師祝香，次吟普獻頌，次法師行持入科，次灑凈，次舉人各恭信，次請道寶、舉道寶頌，次請經寶、舉經寶頌，次請師寶、舉師寶頌，次法師啟白、請太乙天尊，次舉太乙救苦天尊四聲、諷救苦經，次法師啟白請三十二天帝，次諷隱語，次諷甘露通真咒，灑斛食，次諷破酆都開業道咒，次舉十方救苦天尊，次法師敷座施斛，次法師行持、當職道士加持、斛食如儀，次舉十方靈寶天尊，次法師宣法語，次回向。
　　鍊度幽魂節次
　　先詣鍊度所、法師上香啟奏、請降陰陽靈根、真水真火，次諷隱語、法師步罡至水火池、行持如儀。餘同正度科。鍊度畢，說戒度符超度如儀
　　鍊度亡靈節次
　　先道眾序立鍊度所，次舉燒香頌，次法師啟奏，次請神，次三獻拜表如儀，次焚燎，次回向念善，次法事引法師、至火池請降真火如儀，次詣水池、請降真水如儀，次法師至鍊度所，次法師詣座祝香啟奏，次吟法事，次法師行持召神，次舉三界通化天尊，次法師宣冶鍊火池度命儀，次發真火合同符、宣降真火咒，次法師指揮火鍊官吏，次舉火鍊丹界天尊，次告火府隱文宣火鍊火咒，次發火鍊符，次舉玉眸煉質天尊，次法師召神為亡魂化生十二炁如儀，次舉太清靈變天尊，次法師召神告五帝玉司、為亡魂鍊質變仙，次舉朱陵度命天尊，次發火鍊成仙符、宣丹天火鍊火咒，次舉火鍊成真天尊，次發元君鍊身符、宣返生咒，次舉度人無量天尊，次發合形變形成形符、行持如儀，次依寶緯行持大梵隱語，次舉隨緣赴感天尊，次法師宣飛鍊水池升度儀，次發真水合同符、宣降真水咒，次法師指揮水鍊官吏，次舉清凈度魂天尊，次發黃炁陽精洞明符、宣丹陽鍊度大咒，次發水鍊符，次舉黃華蕩形天尊，次法師召神、為亡魂九鍊、釋罪如儀，次舉好生度命天尊，次法師召神、告九天生神寶符、特為亡魂鍊神返生，次舉九天稱慶天尊，次發石景水母玉精符、宣東井大咒，次舉高真妙果天尊，次發神府鍊身符、宣聚形咒，次舉金闕化身天尊，次發金液鍊形符、宣鍊形咒，次舉轉輪聖王天尊，次發分形鍊形養形符、行持如儀，次舉隨願往生天尊，次發靈寶登真度命出離生死符，次舉寶華圓滿天尊，次法師焚符、召六丁六甲金童玉女將軍、引導亡魂。
　　傳戒度靈節次
　　當職道士引亡至說戒所，次法師詣座祝香，次舉智慧頌三首，次法師敷座說法，次宣三皈依，次宣九真戒，次告長生符，次宣九天寶誥，次宣長生度命黃籙，次宣升天大券，次召飛天神王，次召普告三界，次歷關諸天，次勑制地祇，次頒元始符命，次焚燎，次舉度人無量天尊，次宣功德牒，次法師召神，次度三塗五苦門，次請五方童子送靈，次引靈謝恩，次引靈詣升度所，次焚簡頌焚燎，次法師行超度法，次回向讚善。
　　散壇節次
　　先集靜默堂序立，次齋官上香設拜，次舉金闕化身天尊，次華夏引至壇參西三幕、高功上香，次參東二幕如建壇儀，次至玄師幕序立，次高功上香、默奏齋意，次唱道讚，次華夏讚、引高功升壇入戶、上十方香歸位，齋官上香歸位，次各禮師衛靈咒，次鳴法鼓、發鑪稱法位、關啟禮十方日從東起，夜從北起、懺三業禮經、三啟三禮次第如科並同宿啟儀，次高功旋行、收五方真文、隨方讀文、如敷露之儀、讀文畢、令侍經執真文於香上熏之，次高功宣真文大咒，次眾官隨聲咒之畢置案上，隨表焚之，次都講唱重稱法位，次高功上香、眾官長跪，次宣詞、齋官跪鑪如儀，次高功拜表，次宣表，次露表，次遣表，次封表，次威儀迎表下壇、監齋押之，次焚表及青詞真文天門上，次高功伏表，次唱表詞以聞，次焚章頌，次納官，次高功上香、都講唱、長跪還戒如法，次高功還戒，次還戒頌，次告山簡宣畢、眾官再拜，次弟子執簡橫於香上、高功面東咒之，次眾官同聲咒簡，次告水簡如山簡儀，次告土簡如上儀，次投龍簡頌，次高功長跪，次都講唱、眾官納職各於三寶前禮一拜，長跪授簡，高功又三拜退。高功授職簡畢，二禮還本位立，次高功復鑪，次高功上香、面東立辭謝三寶，次三塗五苦頌、旋行下榜，次引齋官升天門出地戶、隨眾官旋行一周歸位立，次三才及萬物頌、下東方南方榜，次大賢謹茲戒頌、下西方北方榜，次罪福不由它頌、下東南西南方榜，次淫泆為禍首頌、下西北東北方榜，次宿命有信然頌、下上方下方榜，次人命消易盡頌、下天門地戶榜，次大賢樂經戒頌、下日門月門榜，次解壇頌，次學仙頌出壇，次詣五帝幕、高功上香辭謝，次齋官上香設拜，次送五帝頌，次詣三師幕、高功上香辭謝，次齋官上香設拜，次送三師頌，次詣監齋幕、高功上香辭謝，次齋官上香設拜，次送監齋頌，次詣三官幕、各上香辭謝如上儀，次送三官頌，次詣天師幕、辭謝如上儀，次送天師頌，次詣玄師幕、高功齋官上香，次回向讚，次高功啟謝玄師，次送玄師，次送玄師頌，次讚引高功歸堂，次眾官三禮跪謝、高功又三禮，次齋官九禮三伏致謝、高功交賀禮成，次揖主者歸位。
　　設醮節次
　　先排辦醮筵如法，次道眾集靖室，次遣法師一人、行禁壇法事，次華夏讚引法師入戶，次旋醮壇行香一周、依班序立，次齋官上香設拜，次唱道讚，次法師開啟，次開堂頌，次唱各禮師存念如法，次法師宣衛靈咒，次唱鳴法鼓二#1十四通，次法師發鑪，次唱長跪出官如法，次法師出官，次唱各稱法位，次法師上啟，次降聖，次齋官上香設拜。次法師躬身讚云：三清上聖，俯降道場，合醮真靈，列班朝禮。次法師又讚云，十方真聖，三界威靈，朝禮既周，各升醮座。次點荼進酒，次法事繞醮壇行香一周、至案前立，次奏長吟法事，次唱各稱法位，次法師入科，次宣科，次齋官跪鑪如儀，次法師入科，次法師齋官上香、初獻酒，次法事行香、如初獻儀，次法師上啟，次法師齋官上香、三獻酒，次法事行香、如初獻儀，次奏車輦錢馬，次宣功德都疏，次法師重啟，次送神頌，次長跪納官，次復鑪，次法事至焚燎所，次焚詞頌，次回向念善，次唱設醮事畢、眾官復位。
　　無上黃籙大齋立成儀春之三十七竟
　　#1『二』原為『一』，誤，今改。
　　無上黃籙大齋立成儀卷之三十八
　　三洞法師沖靖先生留用光傳授太上執法仙士蔣叔輿重修
　　聖真班次門
　　齋壇聖位
　　太上無極大道，至真武上三十六部尊經真文寶符，太上三尊十方聖眾玄中大法師。
　　右三寶位，設於壇心，前安神經，上施寶蓋，設帳座，供養如法。
　　六幕聖位總十四位
　　三天化主玄中大法師真君，東方安寶華林青靈始老青帝九炁天君，南方梵寶昌陽丹靈真老赤帝三炁天君，中央玉寶元靈元老黃帝一炁天君，西方七寶金門皓靈皇老白帝七炁天君，北方洞陰朔單鬱絕五靈玄老黑帝五炁天君，三天大聖都天大法天師正一靜應真君，靈寶經師真君，靈寶籍師真君，靈寶度師真君，玄都元陽七寶紫微宮總主上真自然大聖上元一品賜福天官大帝君，中元太陽洞耀元君二品赦罪地官元虛洞靈皇帝君，下元金靈洞陰大帝三品解厄水官洞真太皇元光皇帝君，靈寶監齋大法師真君。
　　監齋位
　　法籙真仙靈官將吏，虛空監察日直真官香官驛吏，當境土地里域真官。
　　右三位，列於齋壇門外，遙對壇所。
　　某處城隍大王，監壇某神。謂元請監壇者，正齋，每日獻齋監齋大法師時，亦獻齋食。
　　右二位，列於大門外。
　　鍊度堂聖位
　　大羅玉清無極無上至真大道太上三尊，北極紫微大帝，太一救苦天尊，南極長生大帝，朱陵度命天尊，南極真王朱陵大帝，九天生神上帝，三十二天帝君，東華木公上相青童道君，九靈太妙白玉龜臺夜光金真萬炁祖母元君，五帝護魂侍魄養炁通血中主君，靈寶五師真君，度人不死尊神道君，度世司馬好生韓君鍊度成仙真君，南上司命司錄延壽益筭度厄上生真君，迴骸起死監生度命真君，南極九華真人，南斗陶魂北斗鑄魄君，三省五府真宰，南陵樞府朱陵火府真宰，南昌上宮受鍊司黃籙院真宰，五嶽總領真君，靈寶鍊度無量度人仙眾，火鈴靈童九光童子，黃華玉女東井玉女，靈寶赫奕仙曹九鍊真司靈官仙吏，丹天左右侍衛大將軍，混元十二炁化生大將軍，掌水池火池使者、主水主火大將軍，飛元聚靈召神諸使者，六甲六丁諸大將軍、金童玉女，南陵樞府、朱陵火府、受鍊司、黃籙院、主執官童將吏、功曹神吏，玄都金龍驛吏、察命童子、護戒威神、六宮掾吏，虛空監察、直符直事、直日功曹、應感威靈，歲德尊神，土地里域真官。
　　聖位三十有六，或分或合隨宜，壇席狹處，臨鍊度夜，供設醮獻亦可。聖位皆與鍊度科相關，不可刪動、以類相從併合之。
　　神虎堂聖位總十二位
　　北斗七元真君，北斗玄冥太一夫人，太一紫元神虎夫人，神虎玉札七夫人，天一北祚神虎大聖，神虎雄左玉曹玄伯，神虎雌右武鸞主吏，神虎提魂攝魄倒生玄司七玉女，上部追魂使者，中部追魂使者，下部追魂使者，神虎追魂攝魄官將功曹吏兵等。
　　壇席狹處，臨發玉札時，請召醮獻。
　　拜章聖位共三十六位，三清御位在外
　　祖師三天扶教輔元大法師正一靜應真君，正一女師真人，正一嗣師真人，正一系師真人。
　　右供設於東序。
　　上元道化真君，中元護正真君，下元定志真君，三天門下上章曹治引進真君，三天門下上官典者，二十四炁建節監功大將軍，高功治中真炁效功效煞驛亭令丞四部監章按章從事，呈章錄章從事，通章禦章從事，定章校章從事，齎章刺章從事，五伯印章從事，直使正一治病功曹，左官右官使者，陰陽神决吏，科車赤符吏，剛風騎置吏，驛馬上章吏，飛龍騎吏收食吏，小吏十二書佐，二緋衣使者，金光童子，五方夷蠻戎狄三秦老君，玄元始炁十二時辰甲子諸官君，里中真官注炁監察考召諸君將吏，四面方位山川谿谷社稷將吏，天官某章中諸靈官典者，直日直神從官將吏。扶衛章書一切官吏，法籙治職仙靈將吏，當境土地里域真官。
　　右設席供於西序。
　　醮筵聖位總三百六十位
　　玉清聖境虛無自然元始天尊妙無上帝，上清真境太上道君靈寶天尊虛皇上帝，太清仙境太上老君道德天尊混元上德皇帝。
　　右用第一等，請獻狀稱，道慈御座。
　　正筵御位第二列當中鋪設，離三清御座三尺許令可
　　太上開天執符御曆含真體道昊天玉皇上帝。
　　右用第一等，請獻狀稱，道慈御座。
　　正筵御座左第二列東西各離昊天三尺許，令旋繞
　　勾陳星宮天皇大帝，太微南極長生大帝，九幽拔罪天尊。左列御位，三用第一等。請獻狀稱，天慈御座。
　　正筵御座右第二列
　　紫微中天北極大帝，東極宮中大慈仁者尋聲赴感太一救苦天尊，承天效法厚德光大后土皇地祇。
　　右列御位，三用第一等。請獻狀帝尊稱，天慈御座。后土稱宸慈。右正筵御座，共十位。
　　左列第一班醮位
　　無上玄老十方大聖至真諸君丈人，東方無極太上靈寶天尊，南方無極太上靈寶天尊，西方無極太上靈寶天尊，北方無極太上靈寶天尊，東北方無極太上靈寶天尊，東南方無極太上靈寶天尊，西南方無極太上靈寶天尊，西北方無極太上靈寶天尊，上方無極太上靈寶天尊，下方無極太上靈寶天尊，十方救苦天尊，上元日宮皇極天尊，中元月宮正一天尊，下元星宮眾妙天尊，洞淵三昧無量上上太一天君三洞天尊，靈寶至真明皇道君。
　　左列第一班從醮御位，十有七，用第二等，請獻狀降聖稱，天慈醮座。
　　左列第二班醮位
　　五福十神太一真君，太丹炎光鬱明太陽帝君，木德歲星重華真君，火德熒星執法真君，土德鎮星地侯真君，金德太白星天皓真君，水德辰星伺晨真君，羅神首建星真君，計都神尾墜星真君，天□紫炁星君，太一月孛星君，南斗天府司命上將鎮國真君，南斗天相司錄上相鎮嶽真君，南斗天梁延壽保命真君，南斗天同益筭保生真君，南斗天樞度厄文昌鍊魂真君，南斗天機上生監簿大理真君，周天三百六十五度分星君，日月星宿真人神仙玉童玉女，東斗主筭星君，西斗記名真君，南斗上生真君，北斗落死真君，中斗大魁星君，上清十華真人，靈寶經師真君，靈寶籍師真君，靈寶度師真君，三天化主玄中大法師真君，三天大聖都天大法天師真君，靈寶監齋大法師真君，三清上境天真皇人，十方無極飛天神王長生大聖無量度人君，九天丈人儲福定命真君，九天好生韓君丈人，九天司錄司馬延壽益筭度厄真君，九天玉輔上宰四協侍宸迴骸起死監生大神，九天掌籍掌筭注生注祿運炁定貴續命真君，九天萬福定錄定命保命散禍消災真君，九天高明大使神功妙濟真君，九天諸司真君，天蓬都元帥真君，天猷副元帥真君，詡聖應感儲慶保德真君，佑聖鎮天真武靈應真君，南昌上宮受鍊司真宰，朱陵火府真宰，黃籙院真宰，興生獨隸可韓功都聚魂五府真宰，玉清元始法師總仙上真，一洞寶經九等法籙上聖高真翊衛仙靈，三界五帝大魔王，上元道化真君，中元護正真君，下元定志真君，上清十二宮神君，三天門下諸宮曹治真宮直日典者，三天門下引進真仙上章詞表靈官，齋主本命元辰、大小行年、驛馬將吏等、四司五帝、感應真靈。
　　右列第二班，上界醮位，六十第三等。請獻狀降聖稱，聖慈醮座。
　　左列第三班醮位
　　中元太陽洞耀元君二品赦罪地官元虛洞靈皇帝君，北陰玄天酆都大帝，九壘三十六土皇君，九壘三十六洞仙王官屬，北陰玄滋太陰五炁靈君，北帝佐理玄滋真君，高皇九土四司五帝十二仙君九宮真人神仙靈官，東嶽太靈蒼光青帝真君，南嶽慶華紫光赤帝真君，西嶽素光曜魄太明白帝真君，北嶽鬱微洞淵無極黑帝真君，中嶽黃元太光含真黃帝真君，五嶽丈人儲副正職佐命大神#1，五嶽飛仙真人神仙靈官，五嶽總領真君，東嶽天齊仁聖帝，南嶽司天昭聖帝，西嶽金天順聖帝，北嶽安天元聖帝，中嶽中天崇聖帝，東嶽司命上卿佑聖真君，四嶽上真司命真君，五嶽下諸王公侯判官等眾。十大洞天仙官，三十六洞天仙官，七十二福地仙官，二十八治化仙官，名山洞府一切得道神仙。地府大素妙廣真君，地府陰德定休真君，地府洞明普濟真君，地府玄德五靈真君，地府無上證度真君，地府飛魔演慶真君，地府五化威靈真君，中元洞空青靈宮左耐犯明晨府主生太陽火官，中元洞空青靈宮右紂絕陰天府主死太陰水官，中元洞空青靈宮中七非恬照府主生死罪錄官，中元南洞宮左諒事府主生太陽火官，中元南洞陽宮右宗靈府主死太陰水官，中元南洞陽宮中靈紐神府主生死罪錄官，中元北酆宮左連宛泉曲府主生太陽火官，中元北酆宮右泰煞九幽府主死太陰水官，中元北酆宮中罪炁咸池府主生死罪錄官，中元三官九府四十二曹一切真靈官屬。酆都紂絕陰天宮洞仙官官屬，酆都泰煞諒事宗天宮洞仙宮官屬，酆都恬照罪炁天宮洞仙官官屬，酆都宗靈七非天宮洞仙官官屬，酆都敢司連宛天宮洞仙官官屬，酆都明晨耐犯武成天宮洞仙官官屬，酆都休明總靈天宮洞仙官官屬，酆都玄司重正天宮洞仙官官屬，酆都真正紹靈司天宮洞仙官官屬，酆都玉紀明晨天宮洞仙官官屬，酆都赤映雲曲天宮洞仙官官屬，酆都統仙昇靈天宮洞仙官官屬，酆都希微正真天宮洞仙官官屬，酆都司命司錄司功司煞君，酆都諸大魔王九億鬼王，酆都鬼官北斗君三官都禁郎，酆都四明公賓友僚屬，地府崔府君，酆都六道都案主者，地府掌功德注生死冥官，地府掌籍掌筭注財注祿判官，地府轉輪六道大神分配四生使者，地府諸司曹屬諸大判官主者。
　　左列第三班，中界醮位，自中元地官起，至地府崔府君，六十六位，用第三等。請獻狀降聖稱，聖慈醮座。自六道都案至諸司曹，屬諸大判官，五位用第四等。請獻狀降聖稱，神慈醮座。
　　左列第四班醮位
　　青州社令主者，徐州社令主者，豫州社令主者，冀州社令主者，梁州社令主者，荊州社令主者，揚州社令主者，雍州社令主者，兖州社令主者，五道大神，八卦大神，靈壇四靈神君，中界直符使者。
　　左列第四班醮位，總十有三用，第四等。請獻狀降聖稱，神慈醮座。
　　左列第五班醮位
　　九幽掌記主者，冥關幽路主者，幽臺墓吏蒿里丈人，太歲尊神，太歲下六十甲子諸官君，太歲下一百一十位官府神祇，七十二禁忌神將，五瘟年王月將炁候主者，天下都大城隍大王，本州城隍大王，監壇某神，本屬祀典、廟貌香火、一切正神、當境土地，里域真官，司命神君、十二禁將，承差諸處，沿路土地。
　　左列第五班，中界醮位，總十有四，用第四等。請獻狀降聖稱，神慈醮座。
　　左列五等醮位總一百七十五
　　右列第一班醮位
　　玉虛上帝，三清紫虛元晨高玄虛皇大道君，九天上帝，東方八天帝君，南方八天帝君，西方八天帝君，北方八天帝君，東方青靈始老青帝九炁天君，南方丹靈真老赤帝三炁天君，西方皓靈皇老白帝七炁天君，北方五靈玄老黑帝五炁天君，中央元靈元老黃帝一炁天君，高上神霄玉清真王長生大帝君，青華大帝君，九天採訪使應元保運真君南極真王朱陵大帝，東華木公上相青童道君，九靈太妙白玉龜臺夜光金真梵炁祖母元君。
　　右列第一班，從醮御位，十有七，用第二等。請獻狀降聖稱，天慈。玉虛道君、青華採訪、本公金母，稱洪慈，並醮座。
　　右列第二班醮位
　　上清九老仙都君，黃華素曜元精聖后太皇君，北斗中高上玉皇尊星君，北斗中太微玉帝北極玄卿大帝君，北斗天樞貪狼陽明星皇君，北斗天璇巨門陰精星皇君，北斗天機祿存真人星皇君，北斗天權文曲玄冥星皇君，北斗玉衡廉貞丹元星皇君，北斗闓陽武曲北極星皇君，北斗搖光破軍天關星皇君，北斗洞明外輔星皇君，北斗隱元右弼星皇君，北斗玄冥太一夫人，三台華蓋星君，東方角亢氐房心尾箕七宿星君，北方斗牛女虛危室壁七宿星君，西方奎婁胃昴畢觜參七宿星君，南方井鬼柳星張翼軫七宿星君，青帝護魂真君，白帝侍魄真君，赤帝養炁真君，黑帝通血真君，黃帝中主真君，上清玄一三真君，玉清上相，泰玄上相，天機上相，天樞上相，北極天心丞相真君，泰玄知省真君，天樞知院真君，玄都元陽七寶紫微宮總主上真自然大聖上元一品賜福天官大帝君，天曹太皇萬福真君，天曹定名玉曆延生保命真君，天曹延壽益筭注生勾死真君，天曹消災散禍扶衰度厄真君，天曹司錄司命司非司危真君，天曹司罰司厄司煞司刑真君，天曹掌籍掌筭掌生死祿籍真君，天曹諸司真君，玉府五雷使院真君，玉樞五雷使院真君，北帝斗下雷司五雷上聖，元始符命真文寶籙一切真仙靈官騎吏，上元紫微宮左府主生太陽火官，上元紫微宮右府主死太陰水官，上元紫微宮中府主生死罪錄官，上元太極左宮左府主生太陽火官，上元太極左宮右府主死太陰水官，上元太極左宮中府主生死罪錄官，上元太極右宮左府主生太陽火官，上元太極右府主死太陰水官，上元太極右宮中府主生死罪錄官，上元三宮九府三十六曹一切真靈，上界真符使者，年直功曹使者，月直功曹使者，日直功曹使者，時直功曹使者。
　　右列第二班，上界醮位六十，用第三等。獻狀降聖稱，聖慈醮座。
　　右列第三班醮位
　　靈寶官屬領仙監齋諸君吏，六甲官將六旬玉女社稷將吏兵虛空一切靈司，三五功曹左右官使者，侍香金童傳言玉女五帝直符直日香官，無上三天執法開化陰陽功曹度道消災解厄君吏，二十四治建節監功大將軍，四部監功謁者，仙靈直使正一治病促炁三部功曹等，左右官使者陰陽神决科車赤符罡風騎置吏等，驛馬上章飛龍騎吏天仙飛仙騎吏等官，上部中部都官使者，郎吏虎賁察姦鈎騎都官僕射天丁力士天騶甲卒等吏，收食鬼神精邪毒炁騎吏誅符破廟吏等，天地神真日月星宿兵馬騎乘等，十天承受玉女上奏靈官受事功曹，雷霆律令三大元帥靈寶大法司天將天兵，北魁玄範府神虎追攝官君聖眾，天一北祚神虎大聖玉女三部使者等，靈寶鍊度主職官童將吏，丹天左右侍衛大將軍，靈寶鍊度無量度人仙吏，南昌上宮鍊度仙眾，朱陵火府鍊度仙眾，南陵樞府鍊度仙眾，鍊度生化諸大將軍，飛元聚靈諸使者，靈寶九鍊真司靈官仙吏，靈寶局中天醫大神六職治官靈官功曹神吏，六甲六丁大神將金童玉女，玄都茭龍驛吏地府齎簡童子九龍符命使者，玄都金龍驛吏火府齎簡童子，察命童子護戒威神五帝直符六宮掾吏，太玄真一童子夜光玉女，龍虎騎吏三元將軍，玉樞五雷院雷將雷兵，天樞驅邪院神將神兵，黃籙會中監臨翊衛宣通召命一切威靈。
　　右列第三班，宣通翊衛真靈醮位，三十八，用第三等。請獻狀降聖稱，聖慈醮座。
　　右列第四班醮位
　　下元金靈洞陰大帝三品解厄水官洞真太皇元光皇帝君，東霞扶桑丹林大帝，水府龜臺大帝，水府玄溟大帝，水府暘谷神王，蓬萊都水監仙官，三元水府真君，水府雷師上聖五雷使者風伯雨師，下元暘谷洞源宮左清源靈淵府主生太陽火官，下元暘谷洞源宮右九水寒夜府主死太陰水官，下元暍谷洞源宮中朔單清靈府主生死罪錄官，下元左清泠宮左齡劫府主生太陽火官，下元左清泠宮右長夜寒庭府主死太陰水官，下元左清泠宮中靈寶劫刃府主生死罪錄官，下元右酆鄧宮左開度劫量府主生太陽火官，下元右羅酆宮右泉曲鬼神府主死太陰水官，下元右羅酆宮中通靈大劫府主生死罪錄官，下元三宮九府四十二曹一切真靈官屬，水府洞淵龍王，水府元君丈人侯伯掾吏神仙靈官，四海四聖廣德廣利廣潤廣澤王，水府漢楚湘浙吳川楊松荊江水帝，江河淮濟四瀆源王，水府福善順聖昭信王，十二河源仙官，溟泠大神，十二溪真，五湖七澤大神當境溪洞陂池川澤龍神，下界直符使者，水界主宰一切威靈。
　　右列第四班，下界醮位，三十，用第三等。請獻狀降聖稱，聖慈醮座。
　　右列第五班醮位
　　東方道都大主者，南方道都大主者，西方道都大主者，北方道都大主者，東北道都大主者，東南道都大主者，西南道都大主者，西北道都大主者，上方道都大主者，下方道都大主者，東方風雷地獄主者，南方火翳地獄主者，西方金剛地獄主者，北方溟泠地獄主者，東北方鑊湯地獄主者，東南方銅柱地獄主者，西南方屠割地獄主者，西北方火車地獄主者，中央普掠地獄主者，酆都八大地獄主者，酆都十八大地獄主者，酆都三十六地獄主者，酆都三官二十四地獄主者，酆都九幽無間諸大地獄主者，五嶽地獄主者，四瀆十二河源地獄主者，地府三司六曹太山七十四司冥官考吏，三元六宮嶽瀆河源考官官屬，巨天力士執罰神兵牛頭獄卒神吏，地水冥曹幽獄一切主者考官掾吏。
　　右列第五班，冥官醮位，三十，用第四等。請獻狀降聖稱，神慈醮座。
　　右班五等醮位總一百七十五
　　鋪設醮筵、隨宜區處，須是務在嚴肅。每排醮位一班訖，各空却數位方排去，不可與次班醮位相連。蓋真仙品秩，既非俗見可定高下。分為三界，各從其類，請降庶幾不致混雜。建醮之家，力不辦三百六十位者，或二百四十，或一百八十以下則不可，蓋聖位合不去。却將三界聖位，合并揍數，不可使有遺漏也。醮名謝恩，蓋謂建齋已畢，設醮酧賞，宣通召命監臨翊衛之真靈耳。法籙真仙，醮位比舊儀添入甚多，蓋大於此，其詳已見醮說。今世反之，是不明杜廣成之意也。若欲削去繁文，務合古法，却在貫通三洞之士，審酌行之。
　　靜默堂師位
　　簡寂先生陸真人諱修靜
　　清都先生張真人諱萬福
　　廣成先生杜真人諱光庭
　　右三位，隨宜設之
　　無上黃籙大齋立成儀卷之三十八竟
　　#1『神』原作『伸』，誤，今改。
　　無上黃籙大齋立成儀卷之三十九
　　三洞法師沖靖先生留用光傳授太上執法仙士蔣叔輿重修
　　圖式門
　　告盟寶旛
　　以黃大絹造旛一首，長四十九尺。旛頂墨書，臣謹謹上奏，五字。旛身書，太上無極大道、至真無上三十六部尊經、真文寶符、太上三尊、十方眾聖、玄中大法師、三界官屬、一切威靈、伏望恩光、鑒臨齋事，四十九字。旛兩手足分書，上清三洞弟子某位臣姓某今據鄉貫入齋意，至福祐見存，臣據詞難抑，謹集法籙道士一壇，依下元黃籙簡文靈仙品格，建立靈壇。擇日崇修無上黃籙大齋，三白三夜，九時行道。預依次第，宣演真科。拜奏章書，頒行符命。遷拔罪爽，開赦幽沉。然燈續明，請光破獄。普施無得斛食，攝召預薦亡魂。沐浴更衣，朝真聽法。傳符授戒，鍊度超生。滿散拜表言功，投龍進簡。祗設清醮，三百六十分位。上謝洪恩，所集善功，總資升濟。仰祈恩霈，普濟存亡。謹露齋誠，遍伸奏告。
　　旛式如下
　　遷神寶旛
　　以大黃繒造旛一首，長四十九尺。旛頂墨書，遷神寶旛，四字。旛身書，東極宮中大慈仁者，發弘誓願、普救眾生、尋聲赴感、應念垂慈、太一救苦天尊空數字上帝垂文、寶旛遷神、亡靈受度、仙化成人。兩手足分書，東方玉寶皇上天尊，南方玄真萬福天尊，西方太妙至極天尊，北方玄上玉晨天尊，東北方度仙上聖天尊，東南方好生度命天尊，西南方太靈虛皇天尊，西北方無量太華天尊，上方玉虛明皇天尊，下方真皇洞神天尊，大慈大悲救苦真人，大慈大悲拔罪真人，大慈大悲拔度真人。左足書，破酆都咒。右足書，甘露神咒。
　　太乙寶旛
　　以黃絹造長旛、四丈九尺。旛身書九龍符。兩手足，分書太乙寶誥。符見符命門。不能書大九龍符，止書小九龍符亦可。
　　命靈旛
　　以黃絹造旛，長一丈二尺，或二丈四尺。正身墨書，朱陵度命天尊室二字，太微迴黃旗，無英命靈旛。攝召長夜府，開度受生魂。兩腳分書，超度亡過某乙，神識往生天界。
　　超度寶旛
　　以黃絹造旛，長一丈二尺，或二丈四尺。身書超度化升天尊空三字，太上垂慈，祥光下覆。九幽停刑，眾魂俱度。兩腳分書，追薦亡過某乙，神識往生天界。
　　回耀靈旛
　　以絳絹造旛，長九尺。旛首搡金泥，書中斗之形。旛身用墨，大篆回耀靈旛四字空三字，書轉輪聖王天尊。左手彩畫日形，書太陽鬱儀帝君六字。右手彩畫月形，書太陰結璘皇君六字。兩足分書，回耀頌：回耀紫微宮，曲映九幽戶。峨峨丘寒池，回照廓冰浦。炎炎烈火獄，霈然灑法雨。拔度長夜魂，上登朱陵府。
　　如單柄寒士，則以紙造。
　　九獄燈旛
　　用青紙造旛九首，各長九尺九寸。頂書破獄救苦真符見符命門。旛身書，本方救苦天尊號。兩手分書，符咒誥文。兩足分書，上清寶籙真符，告下某方某獄。每獄用黃泥墩子一箇，以青竹植旛一首。復用黃紙造旛九首，篆九天生神符見符命門。破獄時，焚青旛訖，卻換黃旛標之。
　　東方風雷地獄
　　旛身書，玉寶皇上天尊。告文：九炁青華，光耀風雷。玉寶慈尊，摧毀戈戟。扶晨通照，魂升太微。神識受鍊，享福無期。一如告命，風火驛傳。
　　南方火翳地獄
　　旛身書，玄真萬福天尊。告文：三炁丹華，光徹火翳。萬福慈尊，蠲消火池。化成青團，甘凉瑩肌。苦魂承恩，逍遙無為。一如告命，風火驛傳。
　　西方金剛地獄
　　旛身書，太妙至極天尊。告文：七炁素華，照徹金剛。太妙慈尊，摧鋒滅亡。刀化騫林，劍變□桑。魂魄受度，與日同光。一如告命，風火驛傳。
　　北方溟泠地獄
　　旛身書，玄上玉晨天尊。告文：五炁蒼華，光徹溟泠。玉晨慈尊，冰消雪城。溫生寒廓，毒汙澄清。魂獲妙、果，飛昇香林。一如告命，風火驛傳。
　　東北方鑊湯地獄
　　旛身書，度仙上聖天尊。告文：梵炁晨華，徹照鑊湯。度仙上聖，威感無方。沸湧澄息，化甘泉漿。亡爽生神，遙升天堂。一如告命，風火驛傳。
　　東南方銅柱地獄
　　旛身書，好生度命天尊。告文：生炁之華，下照東南。銅柱摧落，炎焰息閑。好生度命，普濟無間。苦魂解脫，升度玉壇。一如告命，風火驛傳。
　　西南方屠割地獄
　　旛身書，太靈虛皇天尊。告文：黃華月輝，透降坤維。鐵城摧毀，屠割停威。虛皇慈尊，保度浮黎。罪魂登甦，劫刃携持。一如告命，風火驛傳。
　　西北方火車地獄
　　旛身書，無量太華天尊。告文：天光景色，祥華敷光。無量慈尊，除釋鋒鋩。火車摧毀，塗炭消亡。焦骨爛皮，再生清凉。一如告命，風火驛傳。
　　中央普掠地獄
　　旛身書，真皇洞神天尊。告文：三晨玄景，洞照普掠。真皇慈尊，除落考掠。金鎚鐵杖，應時消變。百苦停酸，魂獲快樂。一如告命，風火驛傳。
　　召攝旛
　　白絹七尺二寸，中分為二，作夾旛二首。各長三尺六寸，以新竹為竿，長五尺五寸，繫旛於竿稍。面朱書，太乙返真攝魂符。兩足分書，攝召亡故某乙，在會係薦一切亡魂。三魂俱赴，七魄俱來，急速奉行。背書大魁總監召靈符。下兩足分書，台光延生爽靈益祿幽精絕死，尸狗伏矢雀陰吞賊非毒除穢臭肺。左手書，雄左大力追鬼統制百節三魂符吏眾機玉曹玄伯何□。右手書，雌右武鸞提魂攝魄倒生玄司飛符玉札主吏喬□。如是普召旛下書云，攝召六道四生、孤魂滯魄、十方九幽、一切罪魂。
　　正面
　　背面
　　召幽魂旛
　　正面
　　背面
　　五方旛各以本方繒為之，長五尺。
　　旛正面書，五方衛靈符。背面書，五帝鎮壇符。
　　三十二天旛
　　東青旛八。南，絳旛八。西，白旛八。北，皂旛八。各長三尺二寸，或二尺四寸。或依度人經法，以黃綠青赤蒼黑碧紫白九色相間為之。亦可太黃皇曾天用黃，太明玉完天用綠，以次相間，終於賈奕天用蒼。面書天名，背書三十二天符。符出靈寶大劫經。諸靈寶齋壇席，能以此拘定四方，依儀行事，即是壇場，不可闕也。三十二天符，又見洞真上宮太真科元洞九天生神寶命齋儀。各不同。
　　九獄燈圖
　　玄師曰：法天象地，方圓為式。九幽陰曹、主罪憲職。羅酆東南，是其所也。按太一聖真科，以土石作壇九所，方面二尺。九壇自方六尺，以法地之陰極，二六之象。每壇作四圍三曲，如獄之形。一壇明燈，三炬九壇，共然二十七燈。又於九壇之中心立牌，並面書玉清破地獄真符，背書獄名。傍立青竹九竿，各長九尺，各掛小旛一首，書十方靈寶天尊聖號。於旛首，書酆都符。俟破獄之時，侍燈法師宣破獄儀，逐方用度。法師執靈寶策杖，詠破獄咒。眾和十方救苦天尊，即就燈化符於獄上。法師以策杖破獄，燒卻青旛了，復掛黃旛。如此則地獄開光，亡爽登真。
　　九幽燈圖
　　洞玄靈寶元始天。尊說三塗五苦拔度妙經曰，濟度拔亡，然燈為上。五方八極，地獄幽牢，在極陰之鄉，長夜之境。死魂囚閉，不見主光。冥闇之間，經諸考掠，宜造一燈樹，然九卮燈，自初終亡，至于七七。燈光相續，下照九幽。睹此光明，即當解脫。今可中樹一竿，然九燈。次第相續，為九九八十一燈。以普照重昏，開度苦爽。
　　回耀輪燈圖
　　玄師曰，盟真之科，有回耀降光之格，懺除五累苦門，開生死之業道，破黑暗之罪庭。法用梓木作輪，如車軸之象。上一層燈，一十二埦；中一層燈，一十六埦；下一層燈，二十一埦。共四十九埦。中央五累苦門及立牌書寫諸獄名，自依回耀燈儀。仍造四十九首小旛，黃白之色相間，上書諸天尊琅函睿號。於旛首，朱書破酆都符。侍燈法師宣懺燈儀，大法師持策杖，隨懺儀，至每獄立卓杖，念大梵隱語，以柳枝今水灑之，就燈焚化小繒旛。如此諸獄罪魂，乘陽光應時解脫諸苦，斷除五累煩惱，逕離塵勞之業根。
　　右按本科如此，今世久廢不用。宜倣蔡致虛、路時中儀，以沙為之，外方內圓，徑九尺，凡三重，如車輪樣。第一外圍，二十四輻。第二中圍，十五輻。第三內圍，九輻。當中立回耀靈旛一首，然燈十盞。內圍九輻，安燈九盞，於燈後立三惡門、三尸道、三徒界標榜。中圍十五輻，然燈十五盞。於燈後立五累、五道、五苦門標榜。外圍二十四輻，然燈二十四盞，於燈後立二十四獄標榜。又以黃白相間，造小旛四十九首，隨燈布之。懺燈畢，悉於燈上焚化旛
　　榜。
　　內圍旛榜九
　　色欲門　元靈隱耀天尊
　　上尸道　威德寶際天尊
　　天徒界　普照幽明天尊
　　愛欲門　隨機赴感天尊
　　中尸道　虛皇普濟天尊
　　人徒界　大慈救苦天尊
　　貪欲門　慈悲救度天尊
　　下尸道　無邊普度天尊
　　中圍旛十五
　　人道　　　　　元洞玉晨天尊
　　色累苦心門　　普光弘濟天尊
　　太山地獄苦道　弘慈廣濟天尊
　　神道　　　　　通光普照天尊
　　愛累苦神門　　法輪開化天尊
　　風刀地獄苦道　靈源普潤天尊
　　鬼道　　　　　慈悲惠愛天尊
　　貪累苦形門　　神光廣被天尊
　　摙山負石苦道　玄上玉華天尊
　　地獄道　　　　寶光通照天尊
　　華競苦精門　　玉清玄上天尊
　　作江河苦道　　慈恩萬善天尊
　　傍生門　　　　金華慈慧天尊
　　身累苦魂門　　玄明梵行天尊
　　吞火食炭苦道　玉真隱韻天尊
　　地徒界　　　　法力超升天尊
　　外圍旛榜二十四
　　監天地獄　　廣常慈愛天尊
　　玄沙地獄　　普垂妙澤天尊
　　無上地獄　　開度無量天尊
　　太真地獄　　光明寶華天尊
　　虛無地獄　　隨劫救苦天尊
　　火庭地獄　　尋聲救苦天尊
　　毒刃地獄　　無邊普濟天尊
　　寒夜地獄　　九幽拔苦天尊
　　律令地獄　　妙化無邊天尊
　　風刀地獄　　廣常覆護天尊
　　九幽地獄　　金華廣耀天尊
　　刑正地獄　　聖力無邊天尊
　　太平地獄　　廣大慈悲天尊
　　清沼地獄　　無極快樂天尊
　　玄陰地獄　　輪轉萬變天尊
　　天玄地獄　　廣度沉淪天尊
　　天一北獄　　高皇玉晨天尊
　　三十六天獄　高靈最妙天尊
　　元正地獄　　慈教廣度天尊
　　河伯地獄　　普垂惠澤天尊
　　禁罰地獄　　廣大無邊天尊
　　黃天地獄　　大弘普濟天尊
　　累劫地獄　　隨念往生天尊
　　女青地獄　　開度宿障天尊
　　此五苦地獄名，與世科不同，說見度靈儀。
　　無上黃籙大齋立成儀卷之三十九竟
　　無上黃籙大齋立成儀卷之四十
　　三洞法師沖靖先生留用光傳授太上執法仙士蔣叔輿編集
　　符命門
　　救苦真符一曰東華青宮九龍金籙
　　長生靈符一曰南昌上宮紫微鍊真之籙
　　靈寶大法，告長生符簡，關金龍驛吏，告救苦符簡，關茭龍騎吏第符形多舛訛，又所傳悉無咒訣，故中表形修書，不暇修入。然世師承用既久，恐不可廢。今附見于後，乃林慧靈所修正者。
　　玄都茭龍騎吏符
　　玄都金龍驛吏符
　　好生韓君丈人，
　　度人不死之神，
　　南極長生之君，
　　度世司馬大神。
　　太上救赦生天寶籙
　　太上生天寶籙
　　唵吽吒琍。上三寸書符，下六寸書告文，告文分五行。
　　玉清拔幽魂符
　　玉清破地獄真符
　　東極青宮九龍符
　　青宮大九龍符
　　青玄破豐都符
　　破九嶽符
　　東方
　　南方
　　西方
　　北方
　　中央
　　東北
　　東南
　　西南
　　西北
　　酆都山真形
　　回光符
　　三晨慧光符
　　太乙混元玉札
　　陽札。子寅辰午申戌，六陽日告札用。
　　陰札。丑卯巳未酉亥，六陰日告札用。
　　神虎二大聖符
　　雄左玄伯
　　雌右主吏
　　神虎三部使者符一本書姓諱於符下
　　上部
　　中部
　　下部
　　太乙返真攝魂符
　　大魁總監召靈符
　　五方衛靈符
　　東方
　　南方
　　西方
　　北方
　　中央
　　五方鎮壇符
　　東方
　　南方
　　西方
　　北方
　　中央
　　太皇黃曾天東方八天
　　太明玉完天
　　清明何童天
　　玄胎平育天
　　元明文舉天
　　上明七曜摩夷天
　　虛無越衡天
　　太極濛翳天
　　赤明和陽天南方八天
　　玄明恭華天
　　曜明宗飄天
　　竺落皇茄天
　　虛明堂曜天
　　觀明端靜天
　　玄明恭慶天
　　太煥極瑤天
　　元載孔昇天西方八天
　　太安皇崖天
　　顯定極風天
　　始皇孝芒天
　　太皇翁重浮容天
　　無思江由天
　　上揲阮樂天
　　無極曇擔天
　　皓庭霄度天北方八天
　　淵通元洞天
　　太素秀樂禁上天
　　太文翰寵妙成天
　　太虛無上常融天
　　玉釋玉隆騰勝天
　　龍變梵度天
　　太極平育賈奕天
　　無上黃錄大齋立成儀卷之四十竟
　　無上黃錄大齋立成儀卷之四十一
　　太上執法仙士蔣叔輿編集
　　符命門
　　五方真文玉字
　　東方真文
　　太上靈寶東方八天自然玉字青帝九炁天文。每一行分作八字書。
　　南方真文
　　太上靈寶南方八天自然玉字赤帝三炁天文。＇
　　西方真文
　　太上靈寶西方八天自然玉字白帝七炁天文。
　　北方真文
　　太上靈寶北方八天自然玉字黑帝五炁天文
　　中央真文
　　太上靈寶大羅之天自然玉字黃帝一炁天文。
　　昇天四保舉符
　　元始符命
　　歷關諸天
　　普告三界
　　敕制地祇
　　右券符文
　　左券背文
　　洞玄靈寶長生度命黃籙
　　太上洞玄靈寶長生度命無上黃籙
　　維太歲某甲子某年某月某朔某日某辰鄉貫某人，伏為亡親某人同青詞語至上謝天恩仍就黃籙齋壇，乞傳授太上洞玄靈寶長生度命無上黃籙一階，付某乙靈魂賫執，過度三界，超升九天。謹按經云，元始天尊昔在九清妙境、三元宮中，與諸天聖眾，敷弘至妙，開化人天，標記善功，注名黃籙，金格玉簡，陳列三清。一一地獄，皆見十方救苦天尊，入於九幽，拔度諸苦。天尊普告四眾，汝等若能受持金籙白簡、九真妙戒、長生靈符、救苦真符，當消九幽大罪，標名九宮。察命童子、護戒威神、五帝直符、六宮掾吏，自當隨逐簡文，覆護受戒。弟子今當為汝顯說九真妙戒、金籙白簡，受持功德，救難濟苦，神力難思。眾靈稽首，伏聽教命。
　　天尊告曰：
　　一者敬讓，孝養父母。
　　二者克勤，忠於君主。
　　三者不殺，慈救眾生。
　　四者不淫，正身處物。
　　五者不盜，推義損己。
　　六者不嗔，兇怒浚人。
　　七者不詐，諂賊害善。
　　八者不驕，傲忽至真。
　　九者不二，奉戒專一。
　　護戒威神
　　察命童子
　　救苦真符
　　告文
　　元始符命、金籙白簡、救苦真符告下，十方無極世界、三官九府、百二十曹、五帝考官、九幽地獄、巨天力士、執罰神兵、司命司錄、司功司殺、牛頭獄卒、三界大魔，拔度某乙靈魂，出離地獄，永辭長夜，睹見光明。萬罪蕩除，冤仇和釋。乘此九真妙戒，拔度功德，上生天堂，一如告命。
　　某歲某年某月某朔某日某辰於黃籙齋壇告下
　　百二十曹官
　　長生靈符
　　告文
　　元始符命、金籙白簡、長生靈符告下，南方丹天世界、朱陵火府、南昌上官、長生大君、韓君司馬、司命司錄、延壽益筭、度厄尊神、回骸起死、監生大神，超度某乙亡魂，上登朱宮流火之庭，玉眸鍊質，黃華蕩形，書名紫策，受化更生，乘此金籙度命功德，上生天堂，一如告命。
　　某歲某年某月某朔某日某辰於黃籙齋壇告下
　　迴骸起死尊神
　　監生大神
　　帝君品命
　　受度亡過某乙靈魂，即日恭詣
　　黃籙齋壇，拜受
　　太上洞玄靈寶長生度命無上黃籙一階。如法受持，水充濟拔。人間天上，敬信奉行。一如玄科律令。
　　某歲某年某月某朔某日某州縣官觀黃籙齋壇給
　　保舉師具法位姓押
　　監度師具法位姓押
　　度師具扶妝姓押
　　太上洞玄靈賓長生度命無上黃籙
　　其長生度命黃籙，止正度亡魂用之，餘不給造籙。用黃紙朱書玉堂本用青紙金書，彩色繪畫人物了畢，方注亡靈名謂正度靈魂某乙六字。注訖，方作流火亭、火鍊符。印押了畢，以青紫或黃紅之屬標背。用經帶軸頭。如今，宗壇籙檄，亭中人物，即火鍊符也。並依散形書之。右出蔡致虛黃籙儀，玉堂謂之金籙，不如此備。紫英靈書有無上盟真玉匱南昌上宮黃籙。止有籙文，及南昌官吏，中間疑有缺誤處，不修入。
　　上清度三塗符
　　上元滅慾斬尸變景流光玉符
　　中元滅慾斬尸變景流光玉符
　　下元滅慾斬尸變景流光玉符
　　上清度五苦符
　　解形逐變滅度五苦流景玉符
　　解形逐變滅度五苦流景玉符
　　解形逐變滅度五苦流景玉符
　　解形逐變滅度五苦流景玉符
　　解形逐變滅度五苦流景玉符
　　上清四季投簡符
　　春季
　　夏季
　　秋季
　　冬季
　　無上黃籙大齋立成儀卷之四十一竟
　　無上黃籙大齋立成儀卷之四十二
　　太上執法仙士蔣叔與編集
　　符命門
　　玉清開通道路符
　　太乙飛符
　　如普度用，首名某等。設斛云，六道四生孤魂滯魄等。
　　靈寶召魂大將軍符
　　凡攝召公牒及催牒，並帖一道。
　　玉清七道功曹符
　　天道功曹
　　地道功曹
　　人道功曹
　　仙道功曹
　　神道功曹
　　鬼道功曹
　　業道功曹
　　靈寶召五神混合符
　　腦符
　　目符
　　耳符
　　心符
　　肝符
　　脾符
　　肺符
　　腎符
　　陰符
　　胞符
　　胎符
　　結符
　　節符
　　血符
　　精符
　　氣符
　　神符
　　命符
　　太上靈寶變食符
　　玉清真火合同符
　　玉清真水合同符
　　火府隱文
　　玉清火鍊符
　　玉清水鍊符
　　混元十二炁混神三景真符
　　十二符，各注將軍姓諱，於符下，用之
　　一炁六元運陽化陰大將軍符
　　生腎符
　　二炁七變混元三景大將軍符
　　生心符
　　三炁八迴合元大將軍符
　　生肝符
　　四炁九光會靈大將軍符
　　生肺符
　　五炁十合陰陽大將軍符
　　生脾符
　　六炁十一變靈大將軍符
　　生膀胱符
　　七炁十二運化大將軍符
　　生小腸符
　　八炁十三陽光大將軍符
　　生膽符
　　九炁十四運度大將軍符
　　生大腸符
　　十炁十五成陰變陽大將軍符
　　生胃符
　　十一炁十六三景混成大將軍符
　　生三焦符
　　十二炁十七陰陽合靈大將軍符
　　生心胞絡符
　　無上黃籙大齋立成儀卷之四十二竟
　　無上黃籙大齋立成儀卷之四十三
　　太上執法仙士蔣叔輿編集
　　符命門
　　五帝玉司符
　　東方上元玄靈自然八道度仙符
　　南方下元天靈自然八微玉真符
　　西方中元皇靈九玄化生八炁紫金符
　　北方元皇靈都虛微八道金真玉符
　　中央三元靈微八王黃書真符
　　靈寶火鍊成仙符
　　太乙元君鍊身符
　　飛靈合炁召六甲六丁大將軍符
　　符下注本旬將軍姓諱
　　黃炁陽精洞明丹陽鍊度靈符
　　飛元聚靈召神諸使者符
　　九使者符同此各書姓名於其下依訣用之
　　王清九陽真炁符
　　一陽混溟□瑝之炁
　　二陽泛華紫微之炁
　　三陽天婁鳳車之炁
　　四陽中女辟邪之炁
　　五陽太皇微延之炁
　　六陽化真白灝之炁
　　七陽絳實子光之炁
　　八陽天真命仙之炁
　　九陽太皇寂玄之炁
　　靈寶九天生神寶符
　　胞命元第一天真炁通元寶符亦曰八生自然靈飛寶符
　　胎命元第二天真炁通生寶符亦曰玉真虛生混成靈符
　　魂命元第三天真炁通陽寶符亦曰三炁龍玉虛化生自然符
　　魄命元第四天真炁通陰寶符亦曰道真空玄九微素光符
　　臟腑命元第五天真炁通神寶符亦曰九虛玄生飛靈元精符
　　靈符命元第六天真炁通仙寶符亦曰王寶洞微左契理命保真符
　　元府命元第七天真炁通靈寶符亦曰虛明左契神化通神符
　　華府命元第八天真炁通真靈符亦曰空玄上元三炁化生自然符
　　嶽府命元第九天真炁長生通玄寶符亦曰九炁生身三景清微飛生符
　　上清石景水母王精符
　　玉清鍊身符
　　玉清金液鍊形符
　　靈寶登真度命出離生死靈符
　　元光金真召六甲六丁金童符
　　符下書本旬童子姓名
　　靈華紫光召六甲六丁玉女符
　　符下書本旬玉女姓名
　　三簡靈符
　　山簡符
　　水簡符
　　土簡符
　　印文
　　靈寶大法師印
　　三炁飛玄玉章
　　通章印
　　三天太上之印
　　上清九老仙都之印
　　元始一炁混沌太極之印
　　青玄左府太一救苦迴骸起死之印
　　大章皇四大明王鬼司主之印
　　神虎雌印
　　神虎雄印
　　北極驅邪院印
　　都天大法主印
　　神霄玉文寶璽
　　南昌上宮受鍊司印
　　靈寶諸符籙，世本極多訛舛，今將所授秘文，叅以太上玉章三洞符訣，稽考訂證，稍合至理。修行之士，先須習熟咒訣，詳翫符形。庶幾書篆符合，施用感通。
　　無上黃籙大齋立成儀卷之四十三竟
　　無上黃籙大齋立成儀卷之四十四
　　三洞法師沖靖先生留用光傳授太上執法仙士蔣叔輿編集
　　符告門
　　救苦符告文
　　柄簡，闊二寸四分，長九寸，告文四行，年月一行。
　　元始符命、金籙白簡、救苦真符告下，十方無極世界三官九府百二十曹、五帝考官、九幽地獄巨天力士、執罰神兵、司籙司命、司功司殺、牛頭獄卒、三界大魔，拔度某乙等亡魂如善度，則一百拔度六道四生，孤魂滯魄，出離地獄，永辭長夜，睹見光明，萬罪蕩除，冤仇和釋。乘此九真妙戒拔度功德，上坐天堂。一如告命。
　　某年某月某朔某日某簡於黃籙齋壇告下
　　長生符告文
　　元始符命、金籙白簡、長生靈符告下，南方丹天世界、朱陵火府、南昌上宮、長生大君韓君司馬、司命司錄、延壽益筭度厄尊神、回骸起死監生大神，超度某乙等亡魂如普度，則云超度六道四生，孤魂滯魄，十方九幽，一切等眾，上登朱宮流火之庭，玉眸鍊質，黃華蕩形，書名紫策，受化更生。乘此金籙度命功德，上生天堂。一如告命。
　　某年某月某朔某日某簡於黃籙齋壇告下
　　救苦符外封青紙朱書，後同
　　正面
　　背面
　　拔度某乙亡魂等
　　長生符外封
　　正面
　　背面
　　超度某乙靈魂等
　　設斛夜別告符簡二面。救苦符告云，拔度六道四生、孤魂滯魄。長生符告云，超度六道四生、孤魂滯魄。二符外封並題云，告下黃籙院。
　　玉清拔幽魂符告文
　　簡闊三寸六分，厚三分，告文四行，年月、階位二行。
　　玉清寶籙拔度幽魂真符告下，十方三界、無極神鄉、泉曲之府、北都羅酆三官九署、十二河源，上解亡過某及祖考億劫種親，普及六道四生、孤魂滯魄、十方九幽、一切罪魂。疾除罪簿，落滅惡根，不得拘留，時刻升遷，萬神護送，徑詣人天。隨品受化，更生福鄉。一如告命，風火驛傳。
　　太歲某年某月某朔某日某時告下
　　具法位臣姓某承誥奉行
　　外封青紙朱書
　　玉清破地獄真符告文
　　告下之式，一如拔幽魂符
　　玉清寶籙，照耀重泉。地獄摧毀，鐵城開宣。元始符命，時刻升遷。北都寒池，部衛亡過某乙形魂，制魔保舉，度品南宮。死魂受鍊，仙化成人。生身受度，劫劫長存。隨劫輪轉，與道齊并。永度三塗五苦八難，超淩三界，逍遙上清。一如告命，風火驛傳。
　　某年某歲某月某朔某日某甲子某時告下
　　具法位臣姓某承誥奉行
　　外封青紙朱書
　　又破獄符告文
　　用黃紙，高九寸或一尺，長二尺四寸或一尺八寸，朱書符文，墨書告文，臨破地獄時告下。
　　玉清寶籙破地獄真符告下，北陰酆都、內外官洞、三千六獄、阿鼻地獄、九幽地獄、十二河源、泉曲水獄、大小鐵圍、十方獄庭、長夜陰關、冥司萬神，咸聽符命真文，煥發照耀陰冥。塗炭罷對，考掠俱停，炎火息焰，冰消雪扃，刀生玉樹，劍化騫林，疾除罪簿，落滅惡根，不得拘留。亡過某乙等魂及一切囚苦罪魂，乘此真符救苦功德，速令出離，睹見光明，上升南宮，受化更生。一如告命，風火驛傳。
　　某歲某年某月某日某時黃籙齋壇告下
　　具法位臣姓某承誥奉行
　　可漏黃紙墨書
　　玉清寶籙照破地獄救度苦魂　具法位臣姓某謹封
　　方函青紙朱書
　　生天寶籙
　　太上救赦生天寶籙告下，十方三界、九幽主者。
　　具法師階位姓某，今據某鄉貫入齋意至福佑見存，本司據詞難抑，謹取某月某日為始，就某處建立靈壇，關行齋法，頒宣符命，開赦九幽，廣集善功，總資超度。除已備奏上帝，乞降敕命施行，及奏諸天帝尊，請降睿旨，申三界真司，牒合屬去處，根尋亡過某乙等魂，至期親朝壇陛，懺雪罪垢，祗受齋功，尚慮所薦亡魂等眾，業緣報對，拘留獄庭，莫詣齋壇、參真聽法。乞宣降太上敕赦生天寶籙，開宥罪愆，超．離苦趣。今準敕命告下者。已上俱黃紙朱書。
　　此空，書符籙
　　右奉太上生天寶籙，敕赦亡故某乙等魂，暨六道四生、孤魂滯魄，冥司地獄，冥曹幽扃、囚苦罪爽。夙世已來，至于今日，元因三業六根，造諸罪惡，或手弒君父，不孝二親。或誹謗大道，背真從偽。或傷殘兄弟，謀害師尊。或六親通同，淫犯骨肉。或為劫賊，殺害人命。或屠割眾生，自饒一身。或以強汝弱，以貴虐賤。或浮好三寶，執心不專。或輕慢法師，穢賤靈文。或心懷陰賊，安忍嫉拓。或惡口兩舌，鬥亂善人。或殺生淫祀，躶露三光。或心生，或口語，或自作，或教他作，積劫以來，所有諸罪，並與疾除罪簿，落滅惡根。不得拘留，時刻升遷。即使亡過某乙及一切罪魂，七炁成真，六儀運虛，五靈續絕，二曜扶衰，旋罡躍空，飛步雲宮。胚胎有始，塵劫無終。金城孕質，玉洞凝神。真炁內養，以成真人。上入太虛，下洞幽泉。雲宮寶闕，中有真魂。出入福鄉，周旋生門。咀嚼靈芝，灌漱金泉。甘露川流，懸澍丹田。紫霞朝映，三炁凝煙。瓊室化仙，安座金蓮。真儀掩日，塵劫為年。一如告命，風火驛傳。
　　太歲某年某月某日某時告下
　　具法位臣姓某承誥奉行
　　天樞使相，
　　天機內相，
　　天機上相，
　　泰玄上相，
　　東極宮中太一尋聲救苦天尊，
　　萬劫應化真元教主太上老君。
　　已上係白紙墨書。
　　可漏青紙朱書
　　太上生天寶籙救赦亡過某乙等魂具法位臣姓某承址閣奉行謹封
　　方函青紙朱書
　　生天寶籙告文
　　用黃紙，闊三寸，長九寸，上留三寸書寶籙，下六寸書告文。告文分五行，墨書，度六道四生孤魂滯魄等眾用。
　　太上生天寶籙，超度六道四生、孤魂滯魄，出離幽夜，隨果往生。主者恭依符命施行。
　　歲次某年某月某日具位臣姓某承誥奉行
　　外封皮正面
　　背文
　　超度六道四生、孤魂滯魄等眾
　　九龍符命告文高九寸，黃素朱書
　　東極青玄救苦九龍符命告下，三官九署、五嶽九州、酆都六洞、十宮九幽、河源泉苦、五道都府、九州社令、冥關幽扃、一切主者，咸領符命，拔度亡過某乙等魂，及十方九野、病死橫亡、沉魂滯魄、囚苦罪魂，徑出陰翳，永離幽冥。地獄消苦，開泰泉扃。火翳滅焰，刃毒摧傾，下明黑暗，上生朱陵，超度三塗，宿對停輪。一如告命，風火驛傳。
　　太歲某年某月某日某時告下
　　具法位臣姓某承誥奉行
　　可漏黃素丹書
　　東極青玄救苦九龍符命拔度亡魂某等魂　具位臣姓某承誥奉行謹封
　　方函
　　茭龍驛吏關
　　靈寶大法司
　　當司今據鄉貫某乙乞就某處，崇建無上黃籙大齋正薦亡某　普薦亡某，旁及六道四生、苦魂罪魄、遷升福境。今准元始符命寶籙真符告下，十方無極世界、一切冥司幽獄，開赦所薦亡魂等眾，出離地獄者。
　　一元始符命、金籙白簡、救苦真符二面，告下十方無極世界。
　　一玉清寶籙、拔幽魂真符一道，告下三界十方、冥曹主者。
　　一玉清寶籙、破地獄真符一道，告下九幽酆都、天牢地獄主者。
　　一太上敕赦生天寶籙一道，告下十方三界、九幽主者。
　　一東極青玄救苦九龍符命一道，告下三元十方、九野地司、陰曹萬神。
　　右關玄都茭龍驛吏、青宮九龍符命使者、地府賫簡童子、地道功曹，請疾速賫管，前去速詣，十方無極世界、一切冥司幽獄去處告下，一依元始符命施行。故關。
　　年　月　日時關
　　金龍驛吏關
　　無上黃籙大齋壇
　　本壇今月某月准元始符命、金籙白簡、長生靈符，告下南方丹天世界，超度亡過某乙等魂，上登朱宮者。
　　右關玄都金龍驛吏、火府賫簡童子，請交管元始符簡若干面，疾速徑詣南方丹天世界告下，一依元始符命施行。故關。
　　太歲某年　月　日　時關
　　地道功曹關
　　無上黃籙大齋壇
　　本壇今準玉清寶籙、破地獄真符，告下九幽酆都、天牢地獄、一切去處，開赦罪魂者。
　　右關地道功曹，疾速賫管，前件寶籙一函，徑詣九幽酆都、天牢地獄主者告下，一依玉清符命施行。故關。
　　歲　年　月　日　時關
　　獻驛吏功曹等錢馬狀，並依常式
　　混元玉札告文
　　用白絹三尺六寸或七尺，以白紙背，過高一尺二寸。朱書玉札於前，墨書告文於玉札後。玉札見符命門。
　　天一北祚符命、太一紫元神文、玄冥混元神虎玉札告下，無極神鄉、上元天界，泉曲之府、下元水界，北都羅酆、中元地界，九州分野、十方世界，仙宮星府，地獄冥司，天牢幽扃。追取上件亡過某乙等魂魄精神，速離所部，來赴黃籙靈壇，朝禮上帝，領受殊恩。神虎奉行，萬神咸聽。
　　太歲某年某月某朔某日某時某告下
　　具法位奉行神虎攝召告命臣姓某承誥奉行
　　可漏青紙朱書
　　神虎玉札追取亡過某乙等魂具法位臣姓某承誥奉行謹封
　　方函青紙朱書
　　右書篆玉札訖，墨書亡人姓名，於所屬星下。人數多者具甲狀，粘於前，止以首度一名入玉札下，添等字。
　　神虎關
　　黃籙大齋神虎攝魂壇一云北魁玄範府神虎追魂局
　　本壇據鄉貫某人狀，伏為薦拔亡過某乙，併合門一切先遠，普及六道四生、孤魂滯魄等眾，乞就某處開建黃籙大齋，三晝夜。今取某日夜，攝召亡靈，赴壇懺謝罪愆，依儀升度。及取某日夜，普設九泉六道、一切鬼魂，無礙夜齋。除己章奏，上達三天，告簡敷落九地外，再開具所薦亡魂姓名，生死年月，殯葬去處，連粘在前。今準昆元玉札，告下須至關行者。
　　右關神虎提魂攝魄倒生玄司玉女蔣□□等七人，雄左玉曹主魂吏何□，雌右武鸞主魄吏喬□等，仰同追魂三使者，賫持混元玉札神虎符命一道，徑往十方三界、千真萬靈效職之所，追取前件亡魂，並及孤魂滯魄等眾，至期來詣黃籙靈壇，昭顯報應，領受殊恩，不違時刻。故關。
　　歲　年　月　日　時關
　　具法位奉行神虎攝召事姓　押
　　又神虎關
　　黃籙大齋神虎攝魂壇
　　本壇同前關，至須至關行者
　　右關神虎上部追魂使者侯□，中部追魂使者魏□，下部追魂使者張□，隨從神虎大聖玉女，賫持混元玉札神虎符命一道，徑往十方三界、千真萬靈效職之所。餘式同前關結。
　　甲狀普薦甲狀依正奏，門帳狀式關具
　　黃籙大齋神虎攝魂壇
　　今具所薦亡人及祖先眷屬、附壇追度等亡魂姓名、生死年月、殯葬去處下項：
　　一正薦
　　亡故某官某乙存日享年若干歲，於某年月日，在某處因患命過，葬某處。
　　一附薦
　　逐一開列，家廟姻親等。
　　一附壇追度亡魂無外人附薦，則不用開此
　　逐一開列。
　　右具如前，仰神虎承行將吏玉女等，逐一子細追攝，不得違慢，旁及六道四生、孤魂滯魄、九幽長夜、一切苦魂，並要依時赴壇，明通報應，以憑依科升度。施行。
　　年　月　日　時具
　　無上黃籙大齋立成儀卷之四十四竟
　　無上黃籙大齋立成儀卷之四十五
　　三洞法師沖靖先生留用光傳授太上執法仙士蔣叔輿編集
　　符告門
　　五方真文
　　太上靈寶東方八天自然玉字青帝九炁天文。真文六十四字，見符命門，出玉練生尸經。
　　維某年歲次某甲子某月某朔某日甲子具官某乙伏為正普薦某乙　眾魂謹賫法信，詣靈寶大法司，乞請道士一壇，就某處，於今月某日啟建無上黃籙大齋三晝夜，滿散修設謝恩清醮，三百六十分位。謹以本方鎮信，請法施行，東方八天自然玉字，安鎮齋壇，明露天地。拔贖罪苦，開度超生。一如青帝太玄女青符命。
　　餘四方真文，後文並同。東方，隨方改換。
　　中間語內，中央真文，作中央大羅之天。
　　太上靈寶南方八天自然玉字赤帝三炁天文。真文六十四字
　　太上靈寶西方八天自然玉字白帝七炁天文。真文六十四字
　　太上靈寶北方八天自然玉字黑帝五炁真文。真文六十四字
　　太上靈寶中央大羅之天自然玉字黃帝一炁天文。真文一十六字。此五方真文，並用青紙朱書
　　四保舉狀
　　歷關諸天此一狀用青紙朱書
　　泰玄都省
　　謹奉道旨，為某鄉貫某官，修建無上黃籙大齋，三晝夜，升度亡過某乙等靈魂，超升丹界。謹按靈寶本科，合行保舉者。
　　右歷關諸天，請滅亡過某乙等三惡，斬絕地根，飛度五戶，名列太玄。魔王監舉，無拘天門。一如告命，風火驛傳。
　　歲次某甲子某年某月某日某時告下
　　具法位臣姓某奉行
　　三天扶教都天大法天師
　　普告三界
　　泰玄都省
　　謹奉道旨同前文。
　　右普告三界無極神鄉、泉曲之府、北都羅酆、三官九署、十二河源，上解亡過某乙等祖考，億劫種親。疾除罪簿，落滅惡根。不得拘留，通合鬼羣。一如誥命，風火驛傳。
　　歲　年　月　日告下
　　具法位臣姓某奉行
　　三天扶教都天大法天師
　　敕制地衹
　　泰玄都省
　　謹奉道旨同前文
　　右敕制地祇侍衛，送迎亡過某乙等，拔出地戶，五苦八難，七祖升遷，永離鬼官。魂度朱陵，受鍊更生。是謂無量，普度無窮。一如告命，風火驛傳。
　　歲　年　月　日　告下
　　具法位臣姓某奉行
　　三天扶教都天大法天師
　　元始符命
　　泰玄都省
　　謹奉道旨同前文
　　右元始符命，時刻升遷，北都寒池，部衛亡過某乙等形魂，制魔保舉，度品南宮。死魂受鍊，仙化成人。生身受度，劫劫長存。隨輪轉，與天齊年。永度三塗，五苦八難。超淩三界，逍遙上清。一如告命，風火驛傳。
　　歲　年　月　日　時告下
　　具法位臣姓某奉行
　　三天扶教都天大法天師
　　右三狀，以黃紙墨書，並高一尺二寸，連前狀，同用黃紙，作一封。
　　可漏四紙共作一封
　　昇天保舉文狀　具法位姓某謹封
　　可漏背面
　　昇天亡故某乙等魂
　　昇天左右券
　　左券告文
　　靈寶昇天左券告下　三界天門守衛諸神
　　具法位臣姓某奉行
　　歲　年　月　日　時告下
　　元始靈書、玉清中篇，太上撰次，降自三天，昇度亡過某乙上登道境，魂神受度，更生自然。一如告命，風火驛傳。
　　券文見符命門
　　背書三皇內文，六十八字。
　　元始靈書、玉清中篇，太上撰次，降自三天，昇度亡過某乙，上登道境，魂神受度，更生自然。一如告命，風火驛傳。
　　太歲某年某月朔日時告下
　　具法位臣姓某奉行
　　靈寶昇天左#1券告下　三界天門守衛諸神
　　右券告文
　　靈寶昇天右券告下　三界天門守衛諸神
　　具法位臣姓某奉行，太歲某年某月朔日時告下，無色之景，天帝玉真。梵行帝諱，三界天名。隱音隱韻，天中空洞。自然靈章，天中之尊。天中大魔，天中之靈。九和十合，變化上清。無量之奧，深不可詳。敷落神真，普度天人。亡過某乙承玆功德，上登道境。一如告命，風火驛傳。
　　券文見符命門
　　背書三皇內文，六十八字。
　　無色之景，天帝玉真。梵行帝諱，三界天名。隱音隱韻，天中空洞。自然靈章，天中之尊。天中大魔，天中之靈。九和十合，變化上清。無量之奧，深不可詳。敷落神真，普度天人。亡過某乙承玆功德，上登道境。一如告命，風火驛傳。
　　太歲某年某月朔日時告下
　　具法位臣姓某奉行
　　靈寶昇天右券告下　三界天門守衛諸神
　　右二券，並青素丹書，高九寸，或一尺。長一尺六寸，或一尺八寸為則。度魂夜告訖，正中截斷。右一半函付天門吏，左一半付亡入收執，結旛腳上。
　　發真券可漏以黃紙三寸腰封
　　具法位姓名謹封
　　方函
　　發券牒
　　無上黃籙大齋壇　牒上　三界天門守衛諸神
　　本壇今月某日，為某處某人崇建無上黃籙大齋，以某日夜，昇度亡過某乙等魂，超昇丹界。謹按靈寶大法，破昇天左右契券，除將一分付亡過某乙收執外，一分入方函，封印全，牒上三界天門、守衛諸神，請行照會，須至專牒者。
　　牒前件券文，隨牒見到。請照會交管，伺候已受亡故某乙等，賫執券文到來，即與驗認合同，應時超度。魔王監舉，無拘天門。牒準靈寶大法科令奉行。謹牒。
　　歲　年　月　日牒
　　發券關子
　　無上黃籙大齋壇
　　本壇今為齋主某，開建無上黃籙大齋，追薦亡親某乙等，除已依科開度外，今告行靈寶昇天大券文，昇度亡過某乙等魂，上登道境。所有合同券文一函，須至關發前去者。
　　右關某日當直功曹使者，請疾速賫管前去，徑請三界天門、守衛諸神告下，候亡過某乙，執券到日，依科放入天門，受生施行。
　　歲　年　月　日　時關
　　九天寶誥告文
　　中元金書九天寶誥
　　寶誥三十二字見符命門，分四行書
　　上帝符命宣告三官天牢地獄、主司大神，超度亡故某乙。咸領符命，部衛形魂。祗受寶誥，上朝帝庭。罪仇和釋，與道合并。神登玉闕，受鍊長存。一如告命，風火驛傳。
　　太歲某年　月　日　時告下
　　具法位臣姓某承誥奉行，天師、三天扶教輔元大法天師、正一靜應真君，聖師、東極宮中大慈仁者，尋聲赴感太乙救苦天尊，祖師、萬劫應化真元教主、太平金闕前聖虛皇大道君。
　　右寶誥丹書黃上。告文墨書紙素，皆可用，綾錦之屬裝背。如今世告敕樣，度魂夜宣訖，給付亡靈。
　　洞玄靈寶長生度命黃籙
　　太上洞玄靈寶長生度命黃籙
　　惟太歲某甲子某年某月某朔某日某甲子，鄉貫某人，伏為亡親某，同青詞語，至上謝天恩仍就黃籙齋壇，乞傳授太上洞玄靈寶長生度命無上黃籙一階，付某乙靈魂賫執，過度三界，超升九天。謹按經云：元始天尊，昔在九清妙境、三元宮中，與諸大聖眾，敷弘至妙，開化人天，標記善功，注名黃籙，金格玉簡，陳列三清。一一地獄，皆見十方救苦天尊，入於九幽，拔度諸苦。天尊普告四眾，汝等若能受持金籙白簡、九真妙戒、長生靈符、救苦真符，當消九幽大罪，標名九宮。察命童子，護戒威神。五帝直符、六宮掾吏，自當隨逐。簡文覆護，受戒弟子。今當為汝，顯說九真妙戒、金籙白簡，受持功德。救難濟苦，神力難思。眾靈稽首，伏聽教命。
　　天尊告曰：一者敬讓，孝養父母。二者克勤，忠於君主。三者不殺，慈救眾生。四者不婬，正身處物。五者不盜，推義損己。六者不嗔，兇怒浚人。七者不詐，諂賊害善。八者不驕，傲忽至真。九者不二，奉戒專一。
　　救苦真符
　　元始符命、金籙白簡、救苦真符告下，十方無極世界、三宮九府、百二十曹、五帝考官、九幽地獄、巨天力士、執罰神兵、司命司錄、司功司殺、牛頭獄卒、三界大魔，拔度某靈魂，出離地獄，永辭長夜，睹見光明。萬罪蕩除，冤仇和釋。乘此九真妙戒，拔度功德，上生天堂。一如告命。
　　太歲某年某月朔某日某甲子於黃籙齋壇告下
　　百二十曹像
　　長生靈符
　　元始符命、金籙白簡、長生靈符告下，南方丹天世界、朱陵火府、南昌上宮長生大君韓君司馬，司命司錄、延壽益筭、度厄尊神、迴骸起死監生大神，超度某靈魂，上登朱宮流火之庭，玉眸鍊質，黃華務形。書名紫策，受化更生。乘此金籙度命功德，時刻昇遷。一如告命。
　　太歲某年某月某朔某日某晨於黃籙齋壇告下
　　受度亡過某靈魂，即日恭詣黃籙齋壇，拜受太上洞玄靈寶長生度命無上黃籙一階。如法受持，永充濟拔。人間天上，敬信奉行。一如玄科律令。
　　太歲某年某月日某州縣宮觀黃籙齋壇給
　　保舉師具法位姓押
　　監度師具法位姓押
　　度師具法位姓押
　　太上洞玄靈寶長生度命無上黃籙
　　右長生度命黃籙，止正度亡魂用之，餘不給造。籙用黃紙朱書玉堂本用青紙金書，彩色繪畫人物了畢，方注亡靈名謂正度亡魂某乙六字，注訖，方作流火亭。火鍊符印，押了畢，以青紫或黃紅之屬標背，用經帶軸頭。
　　三塗誥告文
　　玉清開光寶符
　　符見符命門
　　右告下，落滅色根惡道靈官。奉為亡過某乙斬絕天徒界上，尸道色欲門。超度三界，逍遙上清。一如告命，風火驛傳。
　　歲　年　月　日　告下
　　具法位臣姓某承誥奉行
　　玉清開明寶符
　　符
　　右告下，落滅愛根惡道靈官。奉為亡故某乙斬絕人徒界中，尸道愛欲門。超度三界，逍遙上清。一如告命，風火驛傳。
　　歲　年　月　日　告下
　　具法位臣姓某承告奉行
　　玉清開苦寶符
　　符
　　右告下，落滅貪根惡道靈官。奉為亡故某乙斬絕地徒界下，尸道貪欲門。超度三界，逍遙上清。一如告命，風火驛傳。
　　歲　年　月　日　告下
　　具法位臣姓某承誥奉行
　　五苦誥文
　　玉清流火#2
　　符見符命門
　　右告下，飛度色累戶靈官。奉為亡故某乙解除色累苦心門，滅度泰山地獄苦。形神昇度，謁帝天關。福智同生，叅侍龍轅。一如告命，風火驛傳。
　　歲　年　月　日　告下
　　具法位臣姓某承誥奉行
　　玉清流精寶符
　　符見符命門
　　右告下，飛度貪累戶靈官。奉為亡故某解除貪累苦形門，滅度摙山負石苦。形神昇度，謁帝天關。福智同生，叅侍龍轅。一如告命，風火驛傳。結尾同前
　　玉清流景寶符
　　符見符命門
　　右告下，飛度貪界戶靈官。奉為亡過某解釋貪界苦形門，滅度提石負山苦。形神昇度，謁帝天關。福智同生，參侍龍轅。一如告命，風火驛傳。結尾同前
　　玉清流霞寶符
　　符見符命門
　　右告下，飛度欲累戶靈官。奉為亡故某解除華競苦精門，滅度填作江河苦。形神昇度，謁帝天關。福智同生，叅侍龍轅。一如告命，風火驛傳。
　　玉清流輝寶符
　　符
　　右告下，飛度形累戶靈官。奉為亡故某解除身累苦魂門，滅度吞火食炭苦。形神升度，謁帝天關。福智同生，叅侍龍轅。一如告命，風火驛傳。
　　歲　年　月　日　告下
　　具法位臣姓某承誥奉行
　　可漏
　　玉清某寶符超度亡靈某
　　方函
　　玉清某寶符告下某靈官
　　具法位臣姓某謹封
　　三簡告文
　　山簡
　　本貫某鄉某處，具官姓某，奉為亡親某靈，於某處，修建黃籙大齋，三日三夜，滿散祗設清醮若干分位，仰答恩光。齋壇解散，投簡靈山。伏願天官賜福，地府除愆。酆山削罪，幽獄停究。注名朱府，運度自然。見存得道，往逝生天。繒璧效信，金龍驛傳，一如告命。
　　太歲某年某月某朔某日某辰具高功位某於某處山洞府告文
　　土簡
　　杜儀云：投於壇上天井中，或埋月艮之上。
　　本貫某鄉某處，具官姓某，奉為亡親某靈，於某處，修建黃籙大齋，三日三夜，滿散祗設清醮若干分位，仰答恩光。齋壇解散，投簡壇中。伏願地官赦罪，罷對羅酆。刀山斷刃，劍樹摧鋒。中黃戊己，上奏蒼穹。有情眾類，普度南宮。見存得道，億劫無終。效信繒璧，傳驛金龍，一如告命。
　　太歲某年某月某朔日某辰具高功法位某於某處靈壇告文
　　水簡
　　本貫某鄉某處，具官姓某，奉為亡親某靈，於某處，修建黃籙大齋，三日三夜，滿散祗設清醮若干分位，仰答恩光。齋壇解散，投簡靈淵。伏願水官解厄，告命重泉。五湖四海，十二河源，疾除罪簿，息苦停冤。亡魂受鍊，超度南天。功加一切，注籍金篇。繒璧效信，金龍驛傳，一如告命。
　　太歲某年某月某朔某日某辰具高功法位某於某處靈泉水府告文
　　玉清大洞玉符告文
　　玉清大洞金玄羽章飛空秘符
　　符見符命門
　　右告下，腦神泥丸赤文混洞君，目神通光君、晨嬰君，舌神騰陽君，心神玄珠君，肝神青帝君，脾神紫庭君，肺神皓洞君，腎神太淵君，陰神續命君，胞神元常君，胎神舍生君，結神九華君，節神杳浩君，血神中幽君，精神元徐君，炁神元央君，神神天生君，命神五中君，速降真炁鍊化正薦某乙　普度在會眾魂九幽男女，孤魂滯魄等眾，委炁聚形，全神復性。一如玄科律令。
　　歲　年　月　日具法位姓某奉行
　　玉清火府隱文告文
　　玉清火府隱文
　　符見符命門
　　玉清王府、玉篆雷文，關告冥曹，開泰亡爽。鍊度登真、火府靈官、南昌典主千五百神君，火帝火官，把籙當前。九鍊死魂，疾便受形，玉文一下，不得久停，司命司馬在左，司錄司生奉行。一如告命。
　　歲次　月　日具法位姓某奉行
　　玉清混神三景真符告文
　　玉清一十二炁、混神三景、九陽攝炁、鍊神飛仙真符
　　符見符命門
　　右告下，一炁生腎大將軍楊元光，二炁生心大將軍丁忠，三炁生肝大將軍丁遷善，四炁生肺大將軍陳志元，五炁生脾大將軍王先之，六炁生膀胱大將軍張同，七炁生小腸大將軍李淵，八炁生膽大將軍申孚，九炁生大腸大將軍周自然，十炁生胃大將軍章修，十一炁生三焦大將軍三卓立，十二炁生胞絡大將軍鄭明等，從官符吏，攝降真炁，鍊度正薦，亡親某乙　普薦在會某六道四生男女孤魂滯魄，混神合景，復形返生，一如玄科。律令。
　　歲　年　月　日具法位姓某奉行
　　靈寶五帝玉司寶符告文
　　靈寶自然五帝玉司寶符告文
　　符見符命門
　　右告下，青帝直符區更生，赤帝直符祝昌中，黃帝直符玉真，白帝直符辱曲正，黑帝直符尹豐，奉為正薦某乙，普薦在會某乙六道四生男女孤魂滯魄等，請降真炁，鍊胎返生，一如玄科。律令。
　　歲　年　月　日具法位姓某奉行
　　玉清召合形變形成形大將軍符告文
　　玉清飛靈合炁召大將軍符
　　符
　　右告下，合形大將軍淩□，變形大將軍蔣□，成形大將軍曰□□，從官符吏等，攝降真炁，鍊度亡魂，一如玄科。律令。
　　歲　年　月　日具法位姓某奉行
　　玉清九陽真符告文
　　玉清九陽炁梵真符
　　符
　　右告下，飛元聚靈召神飛仙使者楊欣之，飛精使者王容，飛靈使者張起，飛魂使者富公弼，飛魄使者下逢，飛光使者陳普，直仙使者時申，直真使者黃簡，直靈使者路顯等，從官符吏，攝降真炁，鍊度正薦某乙，普薦眾魂六道四生孤魂滯魄等，蕩形易質，仙化成人，一如玄科。律令。
　　歲　年　月　日具法位姓某奉行
　　靈寶九天生神寶符告文
　　靈寶自然九天生神寶符
　　符見符命門
　　右告下，疾除罪簿司，斷地逮役司，度上南宮司，飛度五戶司，受鍊更生司，仙化成人司，過度三界司，飛昇太空司，普度無窮司，靈官仙吏，奉為正薦某乙，普薦在會某乙六道四生孤魂滯魄等眾，請降真炁，生神育質，度命登真，一如玄科。律令。
　　歲　年　月　日　時告下
　　具法位臣姓某奉行
　　玉清召分形鍊形養形大將軍符告文
　　玉清飛靈合炁召大將軍符
　　符見符命門
　　右告下，分形大將軍孫□，鍊形大將軍富□，養形大將軍張□□，從官符吏，攝降真炁，鍊度幽魂，一如玄科。律令。
　　歲　年　月　日　時告下
　　具法位臣姓某奉行
　　玉清召六甲六丁金童符告文
　　玉清元光金真召六甲六丁金童符逐旬換易
　　符見符命門
　　右告下，甲　金童，丁　金童，超度亡魂，上登道境，一如玄科#3。律令。
　　歲　年　月　日　時告下
　　具法位臣姓某奉行
　　玉清召六丁六甲玉女符告文
　　玉清靈華紫光召六丁六甲玉女符逐旬換易
　　符見符命門
　　右告下，丁　玉女，甲　玉女，超度亡魂，上登道境，一如玄科。律令。
　　歲　年　月　日　時告下
　　具法位臣姓某奉行
　　無上黃籙大齋立成儀卷之四十五竟
　　#1『左』原作門『右』，誤，今改。
　　#2疑缺『寶符』兩字。
　　#3『科』原作『利』，誤，今改。
　　無上黃籙大齋立成儀卷之四十六
　　太上執法仙士蔣叔輿編集
　　白語次第門
　　初受投詞祝文
　　齋主賫狀并法信投壇拜請汰師。法師受詣訖，即引齋主詣大道前，再拜上香，執狀自述修齋意訖。次再拜側立，以投狀授法師。師受狀置簡上，取信香爇以上奏云。
　　具法位臣某謹焚香，奏啟玉清上帝元始天尊，上清大帝靈寶天尊，太清大帝道德天尊，昊天玉皇上帝，紫微天皇大帝，紫微北極大帝，太微南極長生大帝，東極太乙救苦天尊，十方靈寶天尊，五老上帝，三十二天帝君，靈寶經籍度師真君，玄中教主上清靈寶聖師真君，三天法主正一靜應真君，三元天地水官帝君，北陰酆都玄天大帝，五嶽聖帝，水府扶桑大帝，法籙治職靈官將吏，虛空監察，應感威靈。悉仗真香，普同供養。香乃玉華散景，九氣凝煙，香雲密羅，逕衝九天。侍香金童，傳盲玉女，上聞帝前，令臣啟奏，咸乞如育。今據某鄉貫讀至齋主投狀云，釀用物儀，具詞投臣，乞為修奉。伏念臣幸因宿慶，叨佩靈章。職在宣揚，理難抑絕。謹當擇日，建立靈壇，依式告盟，宣行齋事。伏乞天恩昭監，聖造證盟。俾弟子某障難不生，齋功克就。先亡受度，幽顯蒙休。臣無任瞻天禱聖激切屏營之至，謹啟以聞。
　　請牒文
　　檄文以素玄都省為額者同之。
　　具法位姓某上啟三天大聖都天大法主天師正一靜應真君。伏以人炁中流，受化者資於不化；天真下降，無為而入於有為。故三籙之明科，開九泉之生路。凡伸修奉，合具敷陳。今據具官某追薦某靈，乞就某處，開建無上黃籙大齋，滿散修設謝恩清醮若干分位。仰憑道力，普濟幽冥。以今請命諸天，告盟三界。恭依元範，開建靈壇。伏念某性質凡微，形神穢濁。慮莫期於通感，致有玷於齋功。恭請師尊，主盟法事。凡書檄命，悉假徽稱。所冀三界萬靈，恭承號召，十方大聖，洞達聰聞。仰瀆高明，乞垂賜可。某無任祈聖俟恩之至。
　　關發文
　　法師存變步罡，飛神默奉關召諸司將吏，自如本科。
　　次法事　灑凈
　　焚香供養某甲子年年直功曹使者，某甲子月月直功曹使者，某甲子日日直功曹使者，某甲子時時直功曹使者，上界直符使者，中界直符使者，下界直符使者，法籙治職、真仙將吏、靈官玉女，上奏功曹，里社城隍，監察土地，承受應感一切威靈。伏以大道無私，惟誠可格。至神如在，有感斯通。爰伸請召之儀，冀諒精虔之懇。以今奉為具官某追薦某靈，乞就某處，修奉無上黃籙大齋。今將依科崇建，如律關盟。匪仗神功，無由傳達。用修菲供，肅迓神光。稽首皈依，一心奉請。
　　請將吏符使四直土地
　　一元布化，萬範開張。三界分司，百靈受職。真官將吏、符使功曹、里社神衹，承受土地，既符所請，來赴法筵。願監精誠，受歆獻禮。
　　初獻
　　大梵之天，上無色景；重陰之府，下極風輪。念陟降之迥殊，匪聲容之可接。飛行無得，惟示有神。三境十華，八冥九壘。體玆陳祝，速為通傳。丕顯威靈，立符彰感。用揚教法，以副傾祈。
　　亞獻
　　蘋蘩之薦，在物雖微。齋戒所將於誠為至敬，憑凈供以啟丹衷。請遵稟於元科，為通傳於檄命。乘風馭炁，倒景升遐。上窮非想之天，下極綱維之境。邀迎真馭，降格壇場。全賴神麻，圓成齋事。
　　終獻
　　洞章聲闋，薦獻禮周。曲延竚於威靈，祈奏聞於詞悃。謹憑文翰，以達信誠。具載公文，敬當宣示。
　　讀關牒，焚燎如儀
　　進章啟正一祖師文
　　具法位某謹上啟祖師三天大法師正一靜應真君，正一女師真人，正一嗣師真人，系師真人。伏以度死濟生，齋著洞玄之格；宣慈助化，章嚴正一之科。分千二百官君，總二十四治炁。某身充廉察，職在宣謄。况奉歸投，理難抑絕。入詞意恭取今辰，進拜天官某章，上詣某宮曹治。恭憑道力，普拔冥途。伏念某叨佩靈章，混同序俗。欲馳神於紫闕，以請命於清玄。非假恩光，莫期感徹。乞頒真旨，告召仙靈。扶衛章書，依文進御。齋誠上達，冀回洞鑒之聰；天澤下臨，克濟沉淪之苦。某下情無任虔祈禱懇之至。
　　進章醮靈官三獻文
　　具法位姓某焚香，上啟三元唐葛周真君，上章曹治引進仙寮，二十四治建節監功大將軍，效功效殺驛庭令丞，監功謁者從事功曹使者驛吏，書佐童子官君將吏，天官某章中靈官典者，法籙治職，仙靈真官，直日直神，從官符吏，里域真官，社稷將吏，扶衛章書，一切威靈。伏以絳闕清都，上極虛無之境；神州赤縣，下通冥漠之鄉。雖陟降之迥殊，念精誠之可格。以今奉為某，資薦亡靈某魂。恭取今辰，進拜天官某章。欲仗威靈，進呈曹治。爰陳菲供，肅近靈聰。願垂降鑒之私，允納精誠之禱。齋官某無任仰望威光之至，稽首皈依，謹當奉請。
　　上香　請聖　初獻法事
　　教闡玄元，著拜表上章之訣；科傳正一，留飛神謁帝之儀。仰叩玄聰，俯伸丹禱。今齋官某責持法信，崇建寶齋。預拜章書，乞超逝爽。伏願三元上宰，引進仙官，四部監章，賫呈從事，羅列鹵簿，關啟穹旻。庶彰旨教之宣流，以顯神功之溥博。齋官某不勝虔禱之至。
　　上香　亞獻法事
　　赤書御運，黃籙垂文。普拯護於幽明，用超淩於品彙。爰立通章之法，俾殫奏事之誠。非假威靈，孰彰神化。請者下而召者到，用副傾祈；濟者度而求者通，密符願望。仰希仁造，洞監微衷。齋官某無任懇禱之至。
　　上香　終獻法事
　　禮周三獻，詞已備陳。寶章行奏於三天，玄澤祈頒於九地。速飛神馭，徑過剛風。具案文書，通傳情旨。散齋竣事，如律奏功。少駐威靈，以俟遣發。
　　進章謝祖師文
　　某檻充祭酒，冒進章書。念穢炁之未消，慮忱誠之難格。輒祈真馭，降盻來臨。今按玄科，操伏已畢。懼不明於品則，必自速於過愆。恭乞慈恩，特賜原赦。塵寰褻瀆，下土喧囂。願返旌軒，復還霄極。某與齋官某無任慕戀之至。
　　啟告符師文
　　具法位臣姓某上啟玉清上帝元始天尊，上清大帝靈寶天尊，太清大帝道德天尊，東極太一救苦天尊，十方大聖飛天上真，靈寶五師真君，三官大帝，三界應感一切威靈。臣聞，靈寶垂科，功高萬法。真符赦罪，澤普九幽。敢祈上聖之恩光，用拯重泉之苦趣。臣今伏為某人資薦某靈，崇建無上黃籙大齋。尚慮所薦亡魂，名籍幽曹，罪違青律，不該超度，莫睹齋功。是用依按典儀，頒宣符命，普令赦宥，來赴靈壇。今當宣召玄都茭龍驛吏，青宮九龍符命使者，地府賫簡童子，地道功曹，恭對道前，承領符命，告下幽獄，開赦亡魂。伏乞上聖垂光，諸天洞鑒。允臣奏告，許以頒行。庶使亡故某沐慧澤以停酸，永辭長夜；霑天恩而受度，徑陟南宮。臣無任激切俟命之至。
　　請師開壇詞文
　　維年號某月某朔某日某甲子，某鄉貫某處居住，奉大道弟子、具位姓某同家眷等，謹齋沐虔誠，稽首再拜，上啟上清三洞法師某君門下。竊以祖炁肇分，有物咸歸於覆育；道元始判，承流代出於真宗。必屬至人，克揚大教。輒伸悃愊，仰冒聰明。切念某等，伏為亡過某靈，夙契真休，生居人道。久處六塵之妄，未清三業之緣。懼冥責之難迯，及人非之稔積。既淪夜壑，永隔陽光。非憑微妙之科，曷濟湮沉之苦。旁求上士，式建靈壇。恭惟度師、真士先生，體道粹純，潛心虛寂。悟三洞四輔之旨，為十方三界之師。開戶牖於玄門，作舟航於苦海。天人仰德，幽顯蒙恩。伏望曲軫弘慈，俯從丹禱。飛神總轡，冥通三境之天；錫命頒符，下拔九泉之魄。慶雲垂而生意無盡，靈風聚而死骸發煙。俾玆受對之魂，證彼登真之果。更冀九玄滯識，六道幽靈，咸登解脫之鄉，共達希夷之岸。依歸至切，敷述奚殫，干冒威尊。某下情無任懇禱激切之至。
　　開壇請答文
　　齋官度詞畢，監齋致詞云：黃籙大齋，紫清祕範。功高萬法，澤普九幽。伏請師慈，升壇演法。師答云：寶齋妙重，玄範幽探。非洞貫於威儀，莫宣揚於科典。揣材非稱，受請是難當。
　　監齋又致詞云：玉宸下化，三洞宣行。黃籙成儀，九幽開泰。豈獨一心之懇願，抑惟四輩之傾瞻。冀體天恩，俯從人欲，倘亡靈之獲度，實師寶之垂慈。師答云：濟死度生，實憑妙範。代天行化，必屬至人。自愧凡庸，敢當大請。
　　監齋又致詞云：幽靈逝爽，齊到玄壇。色節華旛，共臨法席。伏望宣流法教，廣濟幽沉。豈惟大道之慈悲，抑實羣迷之幸會。齋官某等無任虔祈懇切之至。法師答云：真心易昧，至道難知，以六塵染著之身，居五濁浮華之世。業緣報對，神爽沉淪。非我法門，無由超度。過承大請，敢廢關行。科有彝章，吾當宣演。
　　齋官同壇眾欲拜謝法師。法師以手止之，贊引法師陞座，祝香啟盟。
　　啟盟文
　　高功陞座，法眾序立。啟堂法事，候監齋跪讀弟子詞畢；高功捧香祝曰。
　　浮黎國內，玉京山中，億萬年結炁凝煙，百千眾通誠達信。根盤騫木下，葉滿栴檀林。寶香一炷爇鑪中，三界十方咸稽首。畢，以香爇爐中。
　　焚香上啟三清三境，十極十華，無上至真，道經師寶，十方三界，千真萬靈，黃籙大齋，感應真宰。伏願驂龍駕鳳，飛空步虛。降臨道場，證盟功德。次就座，啟盟微妙同元，蓋一真之未布；機祥有統，由三炁之初分。寂寂至無之宗，蕩蕩自然之化。生於象帝之始，隱乎空洞之中。元始開圖，敷五文於碧落；洞玄啟祕，回十轉於本章。生生之義，難終難窮；化化之原，莫明莫測。運兩儀之開闢，使萬品以化成。德本好生，獨立長生之道；功惟不宰，孰知真宰之荃。非常道而非常名，無奔人而無奔物。粵自三皇之始，道全乎人；迄于五帝之終，人遠乎道。私偽勝而天理滅，幻境迷而覺性昏。不能保命而愛神，益見背真而就偽。生由是而死由是，出於機而入於機。汩正念於喜怒貪嗔，棄真常如夢幻泡影。自取死壞，離其本根。人非鬼責以兼攻，雪刃霜鋒之交至。炎炎烈火獄，峨峨丘寒池。皆由一念之邪，自致九幽之苦。舉聲悲叫，徒知宿命之非；救苦化身，未遇霈恩之及。繁眾罪流吹不息，惟太上拔領無邊。宏敷黃籙之文，茂著盟真之典。控九鳳八鸞之駕，尋救十方；宣九龍二虎之符，開度六趣。變熱惱以雲腴之醴，燦火翳以靈寶之光。劍樹摧鋒，鑊湯息浪。普召既終，而麗華得度；一人無畏，而北帝請陳。是為無上之緣，玆實難量之果。蓋以元皇敷化，列聖流通。經分三十六部，而度人莫先；齋列二十七等，而黃籙為首。葛仙公授大洞之旨，張靖應校正一之文。仙源流泒，而浩浩無涯；真系傳宗，而綿綿不絕。弗惟功德之普博，抑亦禁戒之威嚴。非丹誠惟一惟精，豈大範可聞可見。今黃籙大齋官某歸誠十極，請命三天。奉先思孝，而遠度億曾；修善建功，而普資羣爽。投誠瀝款，賫信效盟。廣邀清靜之流，祗建盟真之會。宜得上士，與之宣行。如某者法海陳人，玄門末學。濫處冠裳之列，叨承師匠之傳。體未洞真，豈足致形神俱妙；德惟謭薄，安能使天地同歸。所當墮肢體而黜聰明，處山林而就藪澤。夫何塵跡，誤辱藻詞。顧惟皇灼之餘，益認精虔之至。所幸夤緣有自，翊贊得人。期共結於誓盟，庶克圓於齋事。況以科條具載，功過悉分。三官五帝之書，九府四司之錄，毫分無失，纖芥不遺。弗萌簡慢之心，恐墜薦修之福。必也，告盟天地，質誓鬼神，各罄丹心，不生異念。當使功標青簡，超七祖以生天；無令罪結黑書，致九玄之墮地。登壇之際，受職之初，咸秉誓言，共揚大教。今則齋莊既肅，盟告云周。佩玉鏘鏘，見十方之振響；威儀濟濟，仰萬聖之監觀。同運誠心，舉揚勝事。以立清眾，伏惟珎重。
　　請監臨將吏文
　　焚香上請法籙治職、靈官仙吏，諸司法院、官將吏兵，虛空監察、應感靈司，直符功曹、香官騎吏，本府城隍大王、監衛齋壇某神，當境土地、里域真官，一切神祇。伏以天地開張，萬靈受職。聖真降監，百神駿奔。迎奉飈輿，關盟齋法。今將蕆事，合具告聞。以今奉為某官，追薦某靈，請修無上黃籙大齋，將啟靈壇，恭宣寶範。伏請合盟布誓，共建齋功。掃穢除氛，祗迎真馭。通傳詞悃，延伫靈光。宜整肅於威儀，以導迎於景貺。各遵壇禁，母紊齋盟。依準玄科玉律，疾速施行。
　　次宣誓言膀
　　請玄師文
　　具法位姓某，上啟三天化主玄中大法師真君。伏以位尊三界，仰師寶之隆名；教演重玄，賴慈光之接物。四十二壇醮法，七十二等齋科，總為羣生，普濟諸苦。凡伸修奉，合具敷陳。某今奉為某人，追薦某靈，請修無上黃籙大齋。今將依按玄科，關行齋法。仰祈恩霈，普濟幽明。恭乞祥光，下臨壇度。卻諸魔惱，錫正炁於靈關；鑒此齋恍，拯沉魂於幽夜。慶覃家國，澤被存亡。某等不勝虔切懇禱之至，稽首皈依，修齋奉請。
　　請五帝文
　　具法位姓某，上啟東方安寶華林青靈始老青帝九炁天君，南方梵寶昌陽丹靈真老赤帝三炁天君，西方七寶金門皓靈皇老白帝七炁天君，北方洞陰朔單鬱絕五靈玄老黑帝五炁天君，中央玉寶元靈元老黃帝一炁天君。臣聞元始開圖，真文現世，三元奠位，五帝司方。運陰陽生殺之機，主人天功過之錄。凡伸修奉，合具奏陳。臣今奉為某人，追薦某靈，請修無上黃籙大齋。今將依按玄科，關行齋法。仰祈恩霈，普濟幽明。恭乞祥光，下臨壇席。降飈輪於下土，如會浮黎；憫幽夜之沉魂，俾蒙道蔭。普令家國，均被恩休。臣等不勝虔切懇禱之至，稽首皈依，修齋奉請。
　　請天師文
　　具法位姓某，上啟三天法主都天大法天師正一靜應真君。伏以天道無名，因文立教。至神育物，惟聖能成。必有師資，而為規範。將伸修奉，敢後皈投。某今奉為某人，追薦某靈，請修無上黃籙大齋。今將依按玄科，關行齋法。仰祈恩霈，普濟幽明。恭乞祥光，下臨壇席。度生死有情之苦，咸沐齋功；洗宇宙曠劫之辜，肇新元化。普令品物，永享天休。某等不勝虔切懇禱之至，稽首皈依，修齋奉請。
　　請三師文
　　具法位姓某，上啟靈寶經師真君，靈寶籍師真君，靈寶度師真君。伏以結炁成文，爰蕆重玄之妙；先天立教，獨隆上古之名。必有真師，總玆具典。將伸修奉，敢後歸投。某今奉為某人，追薦某靈，請修無上黃籙大齋。今將依按玄科，關行齋法。仰祈恩霈，普濟幽明。恭乞祥光，下臨壇席。圓成妙果，開度沉迷。九夜重泉，仗威神而通濟；三塗六趣，祈慧澤以昭融。國保安寧，民躋仁壽。某等不勝虔切懇禱之至，稽首皈依，修齋奉請。
　　請三官文
　　具法位姓某，上啟上元一品賜福天官紫微大帝，中元二品赦罪地官清虛大帝，下元三品解厄水官洞陰大帝。伏以玄元始青之炁，開判陰陽；水火考對之官，分司罪福。定死生於九府，總圖籙於三元。將啟齋修，敢忘扣請。某今奉為某人，追薦某靈，請修無上黃籙大齋。今將依按玄科，關行齋法。仰祈恩霈，普濟幽明。恭乞祥光，下臨壇席。啟明證誓，監真度生。落滅惡根，削女青之罪簿；增添善果，紀南上之仙名。全藉真休，克圓齋事。某等不勝虔切懇禱之至，稽首皈依，修齋奉請。
　　請監齋法師文
　　具法位姓某，上啟靈寶監齋大法師真君。伏以赤書御運，敷靈寶之本章；黃籙度生，著盟真之具典。將關盟於齋法，敢請命於師尊。某今奉為某，追薦某靈，請修無上黃籙大齋。今將依按玄科，關行齋法。仰祈恩霈，普濟幽明。恭乞祥光，下臨壇席。證盟齋事，開濟沉魂。八冥細微之中，俱蒙道蔭；九幽羅酆之內，咸沐天休。冀師寶之携提，俾法輪之常轉。某等不勝懇禱之至，稽首皈依，修齋奉請。
　　無上黃籙大齋立成儀卷之四十六竟
　　無上黃籙大齋立成儀卷之四十七
　　太上執法仙士蔣叔與編集
　　白語次第門
　　開啟齋壇文
　　具法位臣姓某焚香，上啟太上無極大道元始天尊，太上大道君，太上老君，無上玄老，十方尋聲救苦天尊，已得道大聖眾，至真諸君丈人，三十六天帝君，玉虛上帝，玉帝大帝，東華南極、西靈北真、玄都玉京、金闕七寶、玄臺紫微上宮靈寶至真明皇道君，三十六部尊經，玄中大法師天師君，上相上宰，上保上傅，四司五帝，經籍度師，三元帝君，靈寶監齋大法師真君，三界官屬，一切真靈。臣聞赤書御運，開齋謝之門庭；黃籙度生，著靈仙之品格。凡伸修奉，合具奏陳。臣今為某處某官，資薦某靈，乞就某處，崇建無上黃籙大齋，三日三夜。仰祈睿澤，普濟幽明。謹為勵率法流，關盟齋法。恭依玄範，宿啟黃壇。伏願上聖回光，眾真監度。俯垂降鑒，同賜證盟。臣無任瞻天望聖激切屏營之至，啟壇文疏，謹用奏聞。
　　三日正齋六上啟經嘆經文
　　存思轉經之法，並見升壇轉經儀。止隨時換易前後白語耳。
　　第一日早上嘆經文啟經用舊文
　　紫府玉文，周十方而惠庶品；玄都瓊札，總百魔以濟群生。上可致飛天下觀、下可使死魂受鍊。殊因溥博，稱嘆莫窮。以今奉為具官某，資薦某靈，修建無上黃籙大齋。謹集見前清眾，看誦《太上洞玄靈寶無量度人上品妙經》各一過，並已周圓。以玆功德，回獻無上大羅天玉京金闕七寶紫微宮元始天尊，虛皇大道君，太上老君，道德眾尊，三洞靈文、瓊章玉字、十方眾聖，歷劫師尊，扶教真人，玄中法主，齋壇合會，一切真靈。集此勝因，先用裝嚴諸天諸地、日月星辰、嶽瀆靈祇，風雲主宰，宗祧先聖，帝后儲王，文武官僚，華戎黎庶。伏願二儀長永，三景著明。六炁均而寒暑平，八節和而雨暘若。瑤圖鞏固，寶曆延洪。寰宇昭朋，兵戎戢息。九圍共軌，四海同文。亡過某靈魂，黑簿除名，朱宮度品。真心不昧，覺性圓明。建齋弟子某厄難移遷，凶災殄滅。一門康泰，咸躋仁壽之鄉；七祖升遷，徑陟逍遙之境。含靈受賜，幽夜開光。稽首皈依，虔誠讚詠。
　　右嘆經文，升壇轉經儀已載矣。今復撰此，正以轉經儀一卷，悉是杜廣成先生撰集，不欲改動古儀，又慮今人以為習熟，故再立此。
　　晚上啟經文
　　元始本章，植神靈而開三景；諸天隱韻，禳毒害以度兆民。悟之者，道成真；聽之者，消災滅罪。巍巍大梵，蕩蕩難名。以今奉為某資薦某靈，崇建無上黃籙大齋。謹集見前清眾，看誦《太上洞玄靈賓無量度人上品妙經》，願仗真乘，消除罪垢。福田增長，保身眷以安寧；慧澤霑濡，使幽明而開泰。恩均家國，澤被存亡。
　　嘆經文
　　經傳元始，教闡虛皇。俾拯護於羣迷，用生成於萬彙。恩光普被，惠力難名。以今奉為具官某，正薦亡親某乙普薦在會眾魂崇建無上黃籙大齋。謹集見前清眾，看誦《太上洞玄靈寶無量度人上品妙經》各一過，並已周圓。以玆功德，回獻高皇九土四司五帝十二仙君，九宮真人，洞天福地儲副正職，五嶽佐命治化仙官，北都羅酆內外宮洞三官九府百二十曹，一切冥司考官掾吏。集此勝因，先用資福，四生六道，十地九幽，一切窮魂，無邊罪魄，亡過某靈，齋主某家，億曾萬祖，歷劫種親，宅舍方隅，沉埋滯識。伏願尅超生界，咸出苦源。聽法聞經，徑到無為之境；叅真悟道，永離有漏之塵。齋主某祿筭增延，災殃殄滅。金真散結，元道遏死戶之根；玉簡注名，天機乞延生之籙。姻親康泰，幽顯蘇榮。
　　第二日早上啟經文
　　赤明開圖，真文現世。集諸天之隱韻，成八會之靈章。俾拯護於羣迷，用超淩於萬彙。以今奉為具官某，正普薦亡親某乙　在會眾魂崇修無上黃籙大齋。今集見前清眾，看誦《太上洞玄靈寶無量度人上品妙經》。願仗真猷，消除業累。九宮八卦，不為身命之災；六趣三塗，俱證真常之果。姻親康健，逝爽遷升。普及羣生，同霑上善。
　　嘆經文
　　至真經寶，最上福田。凡所皈依，隨願護果。惟度人之上品，實萬道之根宗。無量勝因，非嘆能盡。以今奉為具官某，正普薦亡親某乙　在會眾魂修建無上黃籙大齋。謹集見前清眾，看誦《太上洞玄靈寶無量度人上品妙經》各一過，並已周圓。以玆功德，回獻扶桑大帝，暘谷神王，三河四海、九江水帝，八溟四瀆、十二河源、川澤神祇，龍神主宰。集此勝因，先用資福，遍十方際，盡玄虛界，有形有象，有識有情，蠢動飛行，胎卵濕化，日月照臨之土，風雲潤澤之鄉。一切含靈，無窮品類。伏願飛潛遂性，飲啄隨心。咸出苦源，同臻道果。齋主某災殃不染，福慶來并。早入慧源，悟無生之法相；克成仙道，斷有欲之根塵。見在利安，先亡超化。恩流家國，福被寰瀛。
　　晚上啟經文
　　大道無名，元炁潛太空之始；至真垂象，靈文開大有之先。有禱悉符，無文不度。以今奉為具官某，正普薦亡親某乙　在會眾魂崇建無上黃籙大齋。今集見前清眾，看誦《太上洞玄靈寶無量度人上品妙經》。願仗真詮，普資洪福。慈雲廣覆，除十方世界障業之根；慧露遐覃，息九幽長夜焦勞之苦。亡魂超化，疫癘消亡。普及含靈，俱登壽域。
　　嘆經文
　　寶珠懸空，納十方無鞅之眾；真經洞煥，作五色鬱勃之祥。是為微妙之文，普度淪胥之苦。以今奉為某，正普薦亡親某乙　在會眾魂崇建無上黃籙大齋。謹集見前清眾，看誦《太上洞玄靈寶無量度人上品妙經》各一過，並已周圓。以玆功德，回獻某甲子太歲尊神，九州十道，廟貌神祇，府縣城隍之神，司命土地，行年部分，一切眾神。集此勝因，先用裝嚴弟子某家，奉事香火，內外眾靈，太歲部下，遊年神煞，住居里域，禁將等神。伏願安鎮其方，各居所部。斥凶衰於四境，除災殄於八方。火盜消除，門庭清吉。齋主某疾疫不作，福祿惟新。虛耗潛亡，精靈伏匿。姻親康泰，上南斗之生名；逝爽遷升，除北陰之鬼錄。含靈受賜，家國蒙休。
　　第三日早上啟經文
　　大道分光，初演不言之教；天尊布化，漸垂有作之文。結炁成章，凝雲作篆。總包萬法，普度羣生。以今伏為某，正普薦亡親某乙　在會眾魂崇修無上黃籙大齋。今集見前清眾，看誦《太上洞玄靈寶無量度人上品妙經》。願仗真乘，解除罪垢，法乘接引，俱消塵漏之緣；聖智圓通，齊契正真之果。亡靈受度，率土蒙恩。
　　嘆經文
　　元始靈書，度人上品。落三災，度九厄。理五炁，混百神。寶之上天，不傳下世。是謂玄奧，難可尋詳。以今奉為某官某，正普薦亡親某乙　在會眾魂崇建無上黃籙大齋。謹集見前清眾，看誦《太上洞玄靈寶無量度人上品妙經》各一過，並已周圓。以玆功德，回獻南極長生大帝，日月九曜星君，太一十神，南辰北斗、二十八宿、十二宮神，建齋弟子某建生星斗，本命元辰，真官神將。身命運限，旁臨正照，威星暗曜，九宮八卦，陰陽支干，遊年太歲，一切神煞。集此勝因，先用懺滌齋主某家。先從往劫，洎受此身。染著妄緣，因成障難。六根三業、五欲十纏，宿對重愆，陽非陰過，並祈蠲宥，咸與蕩除。伏願惠澤遐覃，天光下燭。永度水火風災之苦，不逢魑魅魍魎之妖。族屬平安，亡靈超濟。邦家受福，品彙蒙恩。
　　晚上啟經文
　　元始開圖，真經設教。上以和天安地，下以保國寧家。普度無窮，故曰無量。以今奉為某官某，正普薦亡親某乙　在會眾魂崇建無上黃籙大齋。謹集見前清眾，看誦《太上洞玄靈寶無量度人上品妙經》。願仗真功，普流洪福。六塵幻妄，咸除六欲之根；三洞流行，俱究三便之果。寰區靜謐，泉夜清夷。上極萬天，下覃九壘。普承惠澤，同契無為。
　　嘆經文
　　上品妙經，諸天勝梵。結三洞飛玄之炁，成八會雲篆之章。祕於玄都玉京、紫微上宮，授以碧落空歌、大浮黎土。億兆世而五譯，四萬劫而一傳。為羣品之津梁，作眾真之戶牖。無文不度，有禱悉符。如上聖功，非資能盡。以今奉為某，正普薦亡親某乙　在會眾魂崇建無上黃籙大齋。謹集見前清眾，看誦《太上洞玄靈寶無量度人上品妙經》各一過，並已周圓。以玆功德，回獻三洞四輔、侍經真官、靈寶官屬，領仙監齋、諸君將吏，虛空監察、直符直事、功曹使者，金童玉女、法籙治職、靈官將吏，四司五帝、應感威靈，齋壇翊衛，一切神明。集此勝因，總為修齋弟子某等，增長善芽，導迎景貺。覃恩幽顯，資福邦家。伏願覺性圓明，真心空寂。積生過咎，憑慧力以蠲除；未兆災殃，仗勝因而消蕩。添齡益筭，保命生根。集瑞慶於門庭，介休祥於姻族。上冀星辰順軌，風雨應時。鳳曆延洪，龍儀鞏固。兵戈疾疫，不撓於黎元；水火旱蝗，無侵於境邑。幽途罷對，夜府開光。品彙霑恩，含靈蒙福。齊契正真之果，俱登快樂之鄉。
　　請靈朝壇文
　　亡靈沐浴畢，隱語贊引執旛者至壇下，南向面北立讚云。
　　業緣飄蕩，覺性昏迷。一墮幽途，莫超生界。今憑道力，獲詣靈壇。所宜潔己，正身傾心。靜念皈依，三寶禮謝。眾真恭屆道前，祗受開度。
　　讚云：亡故某甲，志心朝禮，太上無極大道。
　　讚云：亡故某甲，志心朝禮，無上至真三十六部尊經。
　　讚云：亡故某甲，志心朝禮，太上三尊十方眾聖玄中大法師。畢，引旛復位
　　正齋第一日獻齋文
　　罔極之尊物，無可稱；薦誠之盡敬，至不文。臣祗奉寶齋，肅陳嘉饗。聿修豺獺之報，仰效蘋蘩之羞。冒犯明威，實深殞越。某等無任俯伏，待罪之至。
　　第二日獻齋文
　　祗修玄範，恭啟黃壇。請命師尊，祈恩光之昭格；薦誠蘋藻，冀肸蠁之來臨。仰賴至仁，俯矜微素。某無任俯伏，待罪之至。
　　第三日獻齋文
　　九龍垂御，煥光景之昭回；三炁凝姿，凜威顏於咫尺。輒備潔馨之薦，少殫夤奉之心。禮瀆神天，罪甘斧鉞。某無任俯伏，待罪之至。
　　請靈受度文
　　九朝畢，至度魂夜。令齋官及家眷等，詣靈壇前，上香辭靈訖。
　　請靈法師白云：生死異途、生者未嘗忘死；仙凡殊致，仙道可以超凡。惟靈涉世緣，深棲真路。邈自淪幽，夜未證生。方今者，開建黃籙，宣揚紫範。克除業累，已釋苦根。所宜端己靜心，思真念道。恭受鍊度，祗伺升遷。瞻三炁之寶華，聽九真之妙戒。叅傳白簡，超度朱宮。法眾虔誠，隱語迎導。
　　送靈祝文
　　道本強名，四大當知假合；身非我有，六親孰謂姻蘿。況夢境之虛浮，有劫塵之穢濁。不堪愛樂，但可奔捐。今財齋事已竣，朝真在即。飄揚羽袂，飛步雲衢。鍊魂三炁之天，稽首十華之界。常聞正法，永侍慈尊。深悟真空，無深依戀。好去。好去。
　　送五帝文
　　具法位姓某上啟，東方安寶華林青靈始老青帝九炁天君，南方梵寶昌陽丹靈真老赤帝三炁天君，西方七寶金門皓靈皇老白帝七炁天君，北方洞陰朔單鬱絕五靈玄老黑帝五炁天君，中央玉寶元靈元老黃帝一炁天君。太始既分，五老為生化之祖；玄功莫測，三天總校錄之司。已散寶齋，難稽天步。雖舉齋謝修崇之典，實罹尸穢觸冒之愆。祝進止之乖儀，及朝奏之失節，總為罪咎，乞賜矜原。冀資福於存亡，普覃恩於家國。瑤壇徹席，玉駕登輿。九鳳唱而八鸞鳴，萬真會而諸天悅。傾瞻探切，攀戀無從。某等不勝仰望恩光之至。謹再拜，奉辭。
　　送三師文
　　具法位姓某上啟靈寶經師真君，靈寶籍師真君，靈寶度師真君。朱表奏功，已上聞於十極；金龍騰景，行投奠於三元。仰籍師尊昭祐之恩，克終齋事圓成之果。幽明開泰，喜慶難言。荷肸蠁之來臨，及光靈之昭格。叅侍雲闕，復返琅輿。回仙仗以上征，注彤霄而遐想。更祈慈造，普錫鴻恩。某等無任攀戀激切之至，謹稽首再拜，奉辭。
　　送監齋法師文
　　具法位姓某上啟靈寶監齋大法師真君。明真品格，昭垂拔度之文；黃籙簡章，備著威儀之訣。依科修奉，冒禁宣行。恐諸天無紀善之書，則五帝有執愆之錄。曷超逝魄，有玷殊因。仰望洪慈，特開大宥，旦告三界，關聞十天。共證齋功，旁流惠澤。甦腐骸而更肉，起枯骨以成人。齋散瑤壇，鑪殘寶篆。回瞻風馭，已返瓊霄。某等無任攀戀激切之至，謹稽首再拜，奉辭。
　　送三官文
　　具法位姓某上啟，上元一品賜福天官、紫微大帝，中元二品赦罪地官、清虛大帝，下元三品解厄水官、洞陰大帝。建梵炁之靈壇，聿嚴齋謝；屈三元之景馭，俯賜證盟。幸道典之圓成，荷恩光之昭格。重虞褻瀆，有犯科條。籙考罰於四司，書愆尤於九府。難迯玄憲，或誤幽陰。乞垂大宥之慈，曲赦不蠲之咎。斷地簡對，絕水盟言。普令法界之含靈，均沐重玄之慧澤。某等無任攀戀激切之至，謹稽首再拜，奉辭。
　　送天師文
　　具法位姓某上啟三天扶教、都天大法天師、正一靜應真君。元皇設教，著三籙之簡文；師寶垂慈，作重玄之法主。啟黃壇而告誓，屈丹馭以遐臨。勝果克圓，真功著炳。伏念某學法未備，禁戒多違。冒舉洪儀，攝行齋事。頒行符命，召役神靈。存念不專，修崇有怠。悉為罪目，難逭冥誅。願賜哀憐，悉從貰宥。俾闡揚於皇化，益推廣於帝慈。仰望層霄，已嚴真馭。莫陪景從，徒切神馳。某等無任攀戀激切之至，謹稽首再拜，奉辭。
　　送玄師文
　　具法位姓某上啟三天化主玄中大法師真君。黃壇竣事，幸粗舉於鴻儀；白簡上生，諒潛符於景貺。迂迴霄馭，證質齋盟。徒殫衷赤之私，莫答重泉之施。伏念某等識不聞道，體未洞真。濫佩奉於靈章，乃混同於魔俗。身司濟度，職在宣謄。不量尸穢之微軀，冒舉明真之具典。頒宣符命，操露章書。五日告祈，九朝請謝。驅馳將吏，勞役神靈。學法未備而戒行弗充，存念不專而威儀多缺。凡諸褻瀆，皆是罪緣。慮從不赦之誅，致墮見修之果。惟希大宥，普賜洪慈。籙齋主向道之誠，宥法眾違科之咎。覃恩幽顯，資福邦家。庶大振於慈風，永恢揚於教法。實齋已散，鶴駕難留。拜手天衢，馳神霄極。某等無任攀戀激切之至，謹稽首再拜，奉辭。
　　送監臨將吏文
　　寶齋竣事，壇席成儀。功奏三天，恩流十極。請回神馭，各返靈司。齋官虔誠，稽首拜送。
　　設齋文道眾赴堂序立
　　唱人各恭信　三禮
　　平坐如法
　　初行食，高功念施食咒曰
　　一切福田，施食為先。見存快樂，已往生天。當來凈土，衣食自然。是故供養，普獻諸天。
　　香廚妙供，上獻天尊，中獻真聖，下及含生，普同供養。福流存亡，如水歸海。
　　齋畢，收出生飯，念施眾生文
　　勤修大道法，精心感太冥。真降魔魅散，眾妖皆滅形。七祖生天堂，超升飛上清。福既無不遍，此食施眾生。
　　次唱，為諸來生，作善因緣
　　回向
　　至慈善貸，無願不從。大道集虛，有求皆應。設齋功德，無限勝因。甩祝齋官，七祖父母，所薦亡靈，得出長夜，身入光明。災消福降，生死升仙。念大聖元始天尊，太上大道君，太上老君，十方靈寶天尊。不可思議功德。
　　無上黃籙大齋立成儀卷之四十七竟
　　無上黃籙大齋立成儀卷之四十八
　　太上執法仙士將叔輿編集
　　附壇追度門
　　投壇附薦狀式
　　鄉貫某州某處居住姓某，伏睹無上黃籙大齋，普度三界，一切有情。功高萬法，惠覃于方。竊念亡親某，粵自淪亡，俄歷歲月。欲伸薦悼，力乏修崇。伏見某為某亡靈，開建黃籙大齋，普度三界，一切有情。欲乞附薦魂儀，遷升福境。今開具生死年月，下項：
　　亡親某，命係某年某月某日某時生，於某年某月某日某時在某處命過，享年若干歲如所薦名數多，逐一依前開具
　　右謹具狀，申靈寶大法司。伏乞依科，開度施行、伏候法旨。
　　太歲某年　月　日鄉貫姓某狀
　　可漏
　　狀申　三洞法師門下　具鄉貫某處姓某謹封
　　如見大齋，外人欲入會附薦者，法難拒絕。今依前式，具投狀四紙，携詣投壇，法師受詞，備奏三天。申靈寶五師、酆都大帝，牒神虎直符，追攝赴壇，依科開度。其投壇狀四紙，一紙繳申三天門下，一紙繳申地府，一紙付三界直符神虎使者，一紙留本司照應。狀紙裁高一尺四寸，真楷書之。申發時連粘為一，合縫用印，此為正薦一人建齋者立文，眾會不用。
　　三清玉帝奏狀
　　具法位臣姓某
　　右臣先異奏聞，為某人正薦亡親某，乞取某月某日就某處開建黃籙大齋，用資超度。今據某處某人等狀稱，伏睹無上黃籙大齋、普度三界，一切有情。竊念某等，各家先遠，粵自淪亡，無力修崇，莫伸薦拔。乞於齋次，附度魂儀。懺謝宿愆，遷昇福境。臣據詞難抑，謹為附壇，依科開度。除已備申靈寶五師真君、北陰酆都大帝，牒本處城隍司，各乞照會。今繳連某等，所薦亡魂姓名、生死年月帳狀，申三天門下上清天樞院，伺候敕旨。乞與頒行外，謹昧死具狀飛奏，欲望天慈，允臣所奏。特降敕命，下三界十方、地水職司、冥曹幽獄、一切去處，照應赦拔，亡過某等魂，宿對惡根，深愆重罪。俾出幽夜，睹見光明。克詣靈壇，普霑齋法。冒犯天威，臣誠惶誠恐，稽首頓首，死罪謹具奏聞，伏候敕旨。
　　歲次某年　月　日具法位臣姓名狀奏
　　貼黃奏為某人等，乞附壇薦，拔亡親某等超升，乞降敕命施行事
　　倚黃乞降付三界十方真司
　　可漏
　　三清玉帝至尊陛下　具法位臣姓名狀奏謹封
　　方函
　　五師狀
　　具法位姓某，今據某鄉貫某人狀稱，伏睹同前狀式至，遷升福境。某據詞難抑，謹為附壇，依科開度。除已備錄事由，飛奏上帝，繳連某人等，所薦亡魂姓名、生死年月帳狀，申三天門下上清天樞院，伺候敕旨，乞與施行，及申北陰酆都大帝，牒本處城隍者外，須至申聞者。
　　右謹具申靈寶經師真君，靈寶籍師真君，靈寶度師真君，玄中教主上清靈寶聖師真君，三天大法天師正一靜應真君聖前。伏望聖慈，特降聖旨，下三界十方、地水冥曹一切去處，照應根刷，附薦亡過某等魂，不以罪業輕重，拘留執對。特與赦除冤業，解釋苦根。俾離重冥，普霑齋法。干冒聖威，某下情無任惶懼之至，謹具狀申聞。謹狀。
　　歲　年　月　日具法位姓某狀
　　天樞院狀如帳狀多各函發
　　靈寶大法司
　　今據某鄉貫某人狀稱同五師狀至，備奏上帝，請降敕命，及申靈寶五師真君、北陰酆都大帝，牒本屬城隍主者，各乞照會外。謹繳連某人等所薦亡魂姓名、生死年月帳狀在前。今發奏狀一函，重封印全，須至申聞者。
　　右謹具狀，申三天門下上清天樞院。伏乞徑為通奏，恭請敕旨，早與頒降施行。謹具申聞，伏候昭報。謹狀。
　　歲　年　月　日具法位姓某狀
　　地府狀
　　具法位姓某，今據某鄉貫某人狀稱同五師狀至，乞與頒行，申靈寶五師真君，牒本處城隍主者，合乞照會，及備牒三界直符神虎追攝亡魂使者，前去十方三界、地水幽陰，根尋所薦亡過某魂，請領赴壇，祗承功德外，今繳連所薦亡魂姓名，帳狀在前，須至申聞者。
　　右謹具狀，申北陰玄天酆都大帝聖前。伏乞聖慈，特降聖旨，下十宮五嶽、九地幽陰、冥曹幽獄、合屬去處，根刷附薦亡過某等魂，或有宿債深愆、拘留執對之者，並請指揮放釋，交付三界直符、神虎使者管領，赴壇伺候，依科開度施行。冒犯聖威、某下情無任惶懼之至，謹具狀申聞。謹狀。
　　歲　年　月　日具位姓某狀
　　城隍牒
　　靈寶大法司　牒上　某處城隍主者某
　　侯王
　　今據鄉貫某人狀稱同五師狀，改作當司，至伺候敕旨，乞與施行，及申靈寶五師真君、酆都大帝外、須至專牒者。
　　牒請詳前項事理，疾速移文，關報某府州管下，諸縣城隍管內，祀典正神，各令知委照應，直符備去，姓名及附壇所薦亡魂，來詣靈壇，伺候開度。一依盟真科品施行。謹牒。
　　歲　年　月　日牒
　　直符神虎牒
　　靈寶大法司　牒　三界直符神虎追魂使者當司。今據鄉貫某人狀稱同城隍牒云云，至申酆都大帝，牒某處城隍主者外，今來合要上件亡魂，赴壇受度，已繳連所薦亡魂姓名、生死年月帳狀在前。所有申狀公牒，開具通落去處，下項：
　　一申狀一函，詣地府北陰酆都大帝聖前，申上。
　　一牒一道，某處城隍主者，通下。
　　牒請照照會賫管，前去根尋所薦亡魂去處，並要請領赴壇，伺候開度。如或陰關有阻，冥路為難，示以公文，庶為照證。一准玄科玉律施行。故牒。
　　歲　年　月　日牒
　　功曹關
　　靈寶大法司
　　今月某日發緊急文字，為某處某人乞附黃籙齋壇，追度亡魂事。須至關者：
　　一奏狀一函、申狀一函，上詣三天門下、上清天樞院。
　　一申狀一函，上詣靈寶五位聖師門下。
　　已上，逐處請進，申上。
　　右關某年年直功曹使者並同前正奏關式
　　錢馬單狀等格式，並同正奏式行用。右附壇所薦亡魂，至建齋宿啟三禮後，師為總告救苦符一面。如結局在拜酆都章前，則併附正薦亡魂，告去尤妙。師仍將齋意為穿入神虎關中。至鍊度夜，卻為總告長生符一面。所有附薦亡位，飲食各令附薦入，自就家廟供養。大道神化，應變無方，不分彼此。至如經旛、冥錢一項，入會者多則易冗雜，反累齋家。各令附薦之人，隨意自備，經旛紙陌，不拘多少。具狀詣壇師，為粘於功德牒前，至度魂夜，自行焚化，或携歸家廟，焚化亦可。立式如後。
　　附薦功德狀式
　　鄉貫孝孫某，
　　今於修奉大齋之次，附薦魂儀，超升福境，所有功德品目，具列如後：
　　一看誦
　　某經若干。逐一開列
　　一備化
　　某經旛若干，錢財若干
　　右謹獻上
　　亡親某靈逐一開列。伏乞大道證明，清魂昭鑒。謹狀。
　　歲　年　月　日具位姓名狀
　　功德壇牒
　　無上黃籙大齋壇
　　本壇先據鄉貫某人狀稱，伏睹某人開建無上黃籙大齋，普度三界，一切有情。乞為附薦亡親某靈，超升福境。本壇除已備奏三天，關謄三界，頒宣符命，召攝魂儀，來赴靈壇，普沾齋法。今來功德圓滿，及據某人別置到真經錢財，總伸資薦，頭連狀子在前，合行給付，以為遷升之據。開具下項：
　　一告下，元始符命救苦真符，已付茭龍驛吏送訖。
　　一告下，元始符命長生靈符，巳付金龍驛吏送訖。
　　一給付，太上洞玄靈寶九真妙戒長生度命金籙寶符一階。
　　牒玉符赦罪，已落滅於惡根；黃籙度生，復增添於善果。仗此薦修之力，徑登快樂之鄉。永斷輪迴，常依元妙。故牒。
　　歲　年　月　日牒
　　無上黃籙大齋立成儀卷之四十八竟
　　無上黃籙大齋立成儀卷之四十九
　　太上執法仙士蔣叔輿編集
　　齋直須知門
　　修奉規格
　　應開建大齋，要在洞天福地宮觀為上。立壇須是方位端正，坐北，面南，如宮觀元有壇處坐向方位。或偏別就宇下，依式立壇。壇位既正，屋宇坐向雖偏，不妨行事。
　　應齋主建齋，當竭誠恪。營辦龍繒璧鈕，務在精好。香花油燭，一一所需，並要潔凈，不使穢觸及臨用有缺。科云，修設大齋，以精專為先，龍繒為上。香燭虔潔，抑又次之。苟有一闕，亦齋之瑕玷也。修奉之士，所當謹守。
　　應凡建齋，須是量力所及。富則備物，貧則隨宜。所市齋需，不得用非義之財，及與人爭較價直。力有餘而苟且營辦，力不及而勉強經營，皆為不誠，難期感格。如齋主係忠孝之家，誠殫力乏，師為代出龍繒之屬，凡事從省。應干文字醮獻等，以類相併，務在合宜。
　　應齋官上奏，有官位具官，無官稱奉道弟子。若父母之喪，稱孤子、哀子。
　　應停喪在室，屋宇探闊。喪在別處，亦可修奉。及生死厭穢、未經解除者，不得於家庭建立齋壇。
　　應齋儀中，修用存思訣法，並載齋法修用門。讚唱威儀，並載修奉應用門。更不於本儀中詳註。
　　應文字行遣，帝尊用奏狀，餘並用申狀，神司用公牒。
　　應奏狀並稱臣申，狀稱名天樞院，狀稱本司，前用司額。關帖牒等稱當司。
　　應奏申狀，前空一掌，後空兩掌。紙高一尺四寸來許餘，則用展劄紙為佳。醮請獻狀，止用狀紙。
　　應奏狀內，聖位並用黃簽，臨時貼。
　　應奏狀前，貼黃，高三寸二分，闊二寸四分，或高三寸六分，闊三寸為則。分單行寫。貼黃後，合縫處，書臣名，用印，或依朝廷格式，貼黃亦可。
　　應奏申內，倚黃用小黃簽，側貼太歲下。
　　應奏申狀，可漏，單聖位者，用黃簽側貼。兩位、四位者，稍用闊黃簽當中貼。三位五位，以中為尊。兩位四位，以右為尊。聖中，寫御前，及聖前字。或止寫最前一位亦可。下界神祇狀，用白簽。
　　應奏申方函，面上並不用貼黃，亦不稱臣。兩頭止書名章詞表。外函同此。如申狀內聖位多者，方函止題最前一位。如東方木德與東斗東方七宿同一狀，止題東方木德歲星真君聖前之類。
　　應奏申狀，上帝狀稱道慈勅旨，帝尊稱聖慈睿旨。二后稱宸慈聖旨。三清四帝，稱陛下，二后稱殿下。諸帝尊稱御前，諸真稱聖前，下界神衹稱神前。
　　應帝尊，並獻龍車。地祇皇君獻輦。
　　應牒關劄，後並批朱。公牒書名押字。關劄只押字。牒皮正面，上書謹字，中印法階，書名押字，下書封字。用三印。背書司額牒上書主者，用二印。關劄正面印法階，只押字，下書封字，前用一印，後用二印。
　　應奏申狀並半年用印合縫者，書臣名後，用一印。可漏下用一印。方函正面上下，通用三印。凡牒關帖榜等，押字並用印。公牒並榜，太歲一行，用四印，前用三印。關劄半年用一印，凡用印，並從後起。
　　應符簡告文，年月用一印。可漏正面用二印，後用一印。
　　應符文作方函發者，依方函式用印。
　　應奏狀及上界申狀，用三炁飛玄玉章，或用都天大法主印。方函兩頭一同或用通章印，正面用靈寶大法司印。中下界申狀用靈寶大法司印。
　　應長生符用元始一炁印，救苦符用青玄救苦印，玉札用玉魁司主印。凡符文屬玉清者，並用元始印。屬東極者並用救苦印。屬上清者並用三天太上印。此印諸符亦可通用
　　應章表並用九老仙都印。青詞用三炁玉章。外函同奏狀式，用印當中用三炁玉章，兩頭或用三天太上印，或通章印亦可。
　　應章書，每行十七字，相去二寸四分，乃為一行。紙高一尺二寸。書表每行二十四字為則，紙數及行數要合奇數為佳。前空兩行，後空三行，依常式書。
　　應書青詞與章表同格，不拘字數。前空一掌，後空兩掌為則。可漏用黃紙三寸，套封外用方函。
　　應書奏申章表等，並各專闢一室，中設香案，毋令外人得入。書寫人須令沐浴更衣入室。凡書章奏等，並用紙遮護兩頭，毋令以衣著上。
　　應寫奏申文字，不得以人姓名為頭，鬼字為首。不得垂生露死，抽破人姓名。
　　應燒香，不得用竈中灰火。焚燎錢幣等，不得用油燭點發。
　　應齋饌，不得用乳酪。臨齋不得飲酒。
　　應高功法師，須備受三五都功籙、正一盟威籙、靈寶中盟五法籙、靈寶十部妙經，及行靈寶大法，方可依科修建。如止受都功盟威二籙，靈寶眾經及行天樞天心追攝鍊度等法，亦許攝行。奏申儀中稱靈寶大法司去處，及齋科稱盟受三洞寶文玉字金書等處，皆合隨文換易。
　　應法師止受都功職籙及昇玄、陽光、洞淵等籙，卻不受盟威籙；或止受都功職籙及中盟五法籙，不受盟威籙；或止受都功籙及上清籙，不受盟威籙；或止受都功籙，不受盟威籙；或止受盟威籙，卻不受都功籙。並不許開建。靈寶齋科，蓋出三五正一官吏，二籙不備受，則出官有礙，皆不可行齋事。
　　應都講以下五職，亦須備受三五、正一、靈寶、陽光等籙，方可使預壇席。
　　應請同齋道眾，須是平時耐於拜跪，甘於淡泊，專修香火，不貪貨財，方可結立誓盟。俾登壇席，要與齋官，各殫誠慤，祈叩穹旻，以招感格。若只務聲音韻美，注念不專，非惟枉役精神，虛費財寶，切恐反遭咎責，勞而無功。修建之法，全在擇人，不可不謹。
　　應執威儀道童十二人，須要先習步虛經、大步虛十首令熟。正齋旋遶時隨聲讚詠。
　　應寫文字書生，到局日，便令沐浴，浣濯衣服，務在清潔，方可立局，下手繕寫。書生並幹局人先與斷約，不許歸家宿食。別委一人與之，供備飲食，宿臥去處。仍專委一人，收掌紙札，照數出給。如有錯誤，不許剔補。並要寫換一幅，則別給紙一幅與之，卻與收下誤寫之紙，庶可稽考紙數結局。又可見其寫字錯誤多寡。
　　應經費門所料紙札數，乃是確定之數。買紙札時，當於數外別買數十幅，以備錯誤換易。
　　無上黃籙大齋立成儀卷之四十九竟
　　無上黃籙大齋立成儀卷之五十
　　太上執法仙士蔣叔輿編集
　　雜門
　　經費帳狀
　　一齋壇
　　上層方廣二丈浙尺淮尺一丈六尺，中層方廣三丈二尺淮尺二丈六尺，下層方廣四丈淮尺三丈二尺。每層高一尺二寸，或一尺五寸為則。
　　梵炁牌八橫造，各闊九寸，高五寸為則
　　青一，赤一，白一，黑一，黃一。裝綵如法。
　　門牌十四
　　青三，赤二，白三，黑二，黃四。裝綵如法。
　　門楣三十條隨壇門闊狹為則。日月雲板三十片門楣上兩旁用之。壇纂八十一枚長纂三十五枚，長一丈。短纂四十六枚，長七尺。蓮花頭八十一箇纂頭上用。絳繩五百尺，三十二天旛三十二首，五方旛五首，小雜色旛一百二十首，間旛小花二百枝，蓮花燈五十籠燈盞，油心燭。副之壇四圍三十六籠，餘於壇外懸之，蓮花燈纂六十六燈盞，油心炷副之。施於外壇，上層十八，中層二十二，下層二十四。門纂用之。班序牌十四座依位安之，上書都講監齋之類，周天燈座一百六十以木車成，高三寸為則，燈盞油心炷副之，周天燈牌八十一座木造，黃紙上書燈名位。
　　三寶位
　　御案一卓衣副之，三寶牌三座上施蓋，寶蓋一座結綵為之，四圍皆垂小旛，香鑪一，香合二，花瓶二，荼湯盞橐果盤三副，湯瓶一副，燭臺二。
　　十方天尊位
　　香案十卓衣副之，香鑪十，香盤十，花瓶十，茶湯盞橐果楪十副，湯瓶一副，燭臺十，五方真文案五雙，九時散花九盤。
　　高功位
　　香案一卓衣副之，燭臺二。
　　都門外
　　香案一卓衣副之，花瓶二，香鑪一，香盤二，燭臺二。
　　六幕
　　位牌十四座，香案六卓衣副之，花瓶六，香鑪六，香盤六，燭臺六，燈六座，茶湯盞棄果樑十四副，湯瓶副之。
　　監臨所
　　位牌五座，香鑪二，香案二卓衣副之，香盤二，花瓶二，燭臺二，燈二座。
　　齋壇鎮信
　　綵一百三十六尺青繒九，紅繒三，白繒七，黑繒五，碧繒三十二，黃繒八十，命繒各隨本命之色，一尺，公侯以紫金龍十條公侯以銀為之，士庶以銅塗金，玉璧十片，米一斛二斗或二斛四斗，錢二貫四百或一貫一百，公侯二十四貫或十二貫，油二斗四升或一斗二升，炭二十四斤或十二束，龍頭銀刀一柄，木硯十箇，墨十片，筆十管，紙十軸每軸十二幅。
　　投簡
　　金龍三條，玉璧三片青一圓造，黃一圓造，黑一六花、中皆通竅，徑三寸六分或二寸四分，金鈕二十七隻鈕銅皆可，徑一寸二分，中空，青絲一兩二錢以繫金鈕，白槿木簡三片各長一尺二寸，闊二寸四分，厚二分，封簡袋三枚青一，黃一，黑一。或羅，或絹，或紗，皆可為之。
　　靜默堂
　　位牌三座，香案一卓衣副之，燭臺二，茶湯盞橐果楪三副，燈二座，花瓶二，香鑪一，香合一，講座一，座椅十四隻，長案二，水盆二，茶湯盞橐十四副，香湯逐日昇壇，盥漱用之，最不可缺，手巾二。
　　一造諸旛
　　告盟旛黃絹造，長四十九尺，上垂寶蓋木老鴉，旛竿繩木副之，遷神旛黃絹造，長四十九尺，太一旛黃絹造，長四十九尺，命靈旛黃絹造，長一丈二尺，超度旛黃絹造，長一丈二尺，回耀旛紅絹造，長九尺。若寒棲之士，力不及者，止造告盟遷神回耀旛亦可，五方旛五首五色繒夾為之，長五尺。法師當自備，不可重費齋家。三十二天小旛同此，三十二天旛三十二首東青，南赤，西白，北黑，各入以繒夾之長，二尺二寸或隨天色為九色，九獄燈旛九首青紙造，長四尺九寸，破獄九天旛九首黃紙造，長四尺九寸，回耀燈小旛四十九首紙為之，黃白相間，召攝旛二首白絹十尺二寸，中分為之，長三尺六寸夾造。正度普度各一旛。
　　一章信　啟告玄穹章
　　紙一張，筆墨硯一副，書刀一口，金魚一枚以銀為之，重半兩或三錢、二錢玉鴈一隻，香五兩，柴五十斤，炭五十斤，鹽一斤，豉一斤無豉，以豆代，油一斗二升，米一石二斗，錢一貫二百文，凈巾二條，命信若干尺。
　　自餘每章一通，米五斗、錢一貫二佰文，紙筆墨硯如儀，餘悉免。或力乏不能備，師為代出魚鴈書刀，止輸命信或米、或錢皆可。
　　一拜章每通合用
　　寫章劄紙二十幅，副章紙十幅，章函一隻□木或梓木造，長一尺二寸八分，闊二寸八分，浙尺。正中上下，開三印，月池，章案一隻豹腳造，長二尺四寸，高八寸，□梓楠木為之。黃羅卓衣一副，裹章黃羅帕子一條，校章銀龍頭書刀一柄，金魚玉鴈各一隻餘章通同，力乏之者，師為代出，寫章筆一管，凈墨一片，襯章綵一疋，入章腦子隨意，寫章信錢三貫小章二貫，護章香一斤降真香，從章醮三十六分，金錢三十六貼，雲馬三十六疋，茶酒果各三十九分三清三分，從章三十六分，青絲繫章函用，黃蠟二兩封章用，章鑪。
　　一外造
　　拜言功表，表函一，及几一隻同章式，寫表黃絹一丈四尺一丈二尺寫表，二尺為可漏。外備青絲黃蠟封表，昇天法橋朱陵火府、鍊度水火池、五苦門，龍童驛吏茭龍一角，青色裝。金龍兩用，黃色裝。童子二員，一青一黃。驛吏二人，直符裝束，一執斧、一執劍，獄名牌九座，回耀燈牌套四群九座，鋪燈細沙一石，懸旛小竹一束。
　　一幽魂
　　斛食隨力設之，或七，或五，或三，茭郭一所闇門，六道前齋食六分，多則尤妙，香案燈燭隨宜改之，六道六，浴室二所盆杓凳巾澡豆浴具之類副之，冥衣，冥財，駞馬，經旛，符簡，金銀綵繒。
　　一正薦亡位
　　符簡二面，符誥籙券黃絹二丈，黃紙十幅，黃綾一尺誥籙表首用之，經帶青綾簽，浴具，冥衣，雲廚法食，冥財，駝轎，金銀綵繒，經旛自餘亡位及經轉等，並隨齋主意滿。
　　一供養
　　關發預告茶酒果子二十四分，金錢二十四貼，役馬二十四疋，金銀錢二貼，馬三疋。關發正奏茶酒果子三十六分，金錢三十六貼，從馬三十六疋，金銀錢五貼，馬五疋。告符命金錢十二貼，馬十二疋。發玉札茶酒果子十二分，金錢十三貼，從馬十二疋。發開啟疏及六幕疏金錢十五貼，從馬十五疋。靜默師堂前茶湯二分，果子九楪。監臨所茶湯五分，果子十五楪。六幕茶湯十四分，果子四十二楪。三日正齋九時行道每朝茶湯三十二分，果子九十六楪，三寶三十，方十六，幕十四，監臨五，茶湯每朝一換，果子每日一換。關發謝恩清醮茶酒果子三十六分，金錢從馬三十六分。投山水簡每處茶酒各二十四分，金錢從馬二十四分。鍊度每次茶酒果子三十六分，金錢三十六貼，從馬三十六疋。符命符簡以□木為之，梓木亦可。符簡四面二面，長九寸，闊二寸四分。二面長九寸，闊三寸六分，厚二分一。黃經紙二幅書生天寶鐮九龍符用。青紙八幅五方真文五幅，歷關諸天狀一幅，左右券二幅，皆用青詞紙。白熟紙三寸六分薄紙背過書玉丸用。符命可漏青紙三幅。玉札生天籙可漏方函黃紙一幅。保舉狀黃紙四幅內一幅作可漏。九獄燈旛青紙三十幅，黃紙十五幅。三塗五苦誥黃紙十二輻內四幅，作方函可漏用。書印開度符命黃紙五十幅，青紙二幅。寶誥長生度命籙黃絹一丈一尺。黃綾一尺五寸。朱砂一兩。銀朱四兩。
　　一諸色旛絹等數
　　告盟遷神太一命靈超度旛五首，總用黃絹十七丈一尺。如不立太一命靈超度三旛，止用黃絹九丈八尺。迴耀旛一首，緋九尺。召攝旛二首，白熟絹七尺二寸。玉札白熟絹，三尺六寸。黃羅五丈章几衣及袱用。黃道絹一疋。表籙黃絹，二丈六尺。
　　一文字紙數
　　預告
　　奏狀五通，申狀六通，牒三道，關二紙，引二紙，錢馬單狀三紙，劄子紙十三幅每一幅，作可漏六箇，大狀紙六幅方函用，截半為之，黃紙半幅貼黃及黃簽用，狀紙十八幅關牒一道，甩紙一幅，封皮可漏用紙半幅。
　　正奏
　　奏狀二十四通，申狀四十六通，帳狀四通，牒四十三道，關劄引十道，錢馬單狀三紙，劄紙九十幅，大狀紙三十五幅，狀紙一百三十幅；黃紙三幅。
　　開啟
　　疏九通，結盟三紙，職狀一紙，榜九道，劄紙三十幅，大狀紙六幅方函用之，狀紙一百張榜用，黃紙半幅。
　　開度滿散
　　鍊度表一通，疏二通，斛疏一通，薦亡疏三通，功德都疏一通，發詞疏引進狀二通，破獄關子一道，神虎甲狀發券關牒三道，普召牒一道，追取防送關子二道，發玉札關子二道，戒牒功德牒二道，發青詞關子二道，發詞疏關子二道，劄紙二十幅，大狀紙二幅，狀紙二十幅。
　　投簡奏謝
　　青詞一通，引進狀一通，奏狀二通，申狀四通，謝疏二通，牒五道，照劄四紙，關子平紙，單狀三紙，青詞紙二幅，劄紙十二幅，大狀紙四幅方函用，狀紙二十幅。
　　已上奏申展劄，共一百六十五幅。預告十三幅，正奏九十幅，開啟六幕三十幅，鍊度設斛度亡二十幅，投簡奏謝十二幅。
　　方函大狀紙共五十三幅
　　預告六幅，正奏三十五幅，開啟六幅，開度滿散二幅，投簡奏謝四幅。
　　關牒狀紙共三百幅
　　預告十八幅，正奏一百三十幅，開啟百幅，開度滿散三十二幅，投簡奏謝二十幅。
　　黃紙九十幅內上等厚黃紙二十四幅，書符命簽黃用。
　　預告半幅，正奏三幅，開啟半幅，符命二十幅又五十幅，燈旛紙十六幅。
　　青詞紙四幅
　　正齋二幅，昇天券二幅。
　　福州青紙三十八幅
　　符命八幅，獄燈旛三十幅。書章紙一百二十幅百幅亦可用，副章紙六十幅，安鎮紙一百二十幅。
　　一醮筵紙數三百六十分料
　　大奏請狀十通，奏請狀三十四通，申請狀二百五十四通，上請狀六十二通，關子二道，青詞四通，引進狀一通，關子一道，進狀十通，引進狀一通，奏獻狀三十四通，獻狀二百五十四通，上獻狀六十二通，關子二道。
　　已上上等狀紙三十幅，大狀紙五幅，次等狀紙八十幅，中等狀紙六百一十幅，次中等狀紙一百五十幅，青詞紙八幅，關子紙三十幅，黃紙五幅黃簽用。
　　一鍊度堂、神虎堂、受度堂及醮筵內外，除醮具錢馬有定數外，自餘几案之屬，量屋宇闊狹設之。
　　卓子約用一百隻卓衣副之，燭臺六十隻，燈五十椀，香鑪三十隻，醮器三百六十副，湯瓶二十隻，酒注二十隻。
　　一齋壇油燭數
　　齋壇六幕，監臨靖室，每夜用燭三十條。宿啟正齋通四夜，合用大燭一百二十條小燭倍用。召靈懺燈，設斛鍊度，傳戒度靈，共用大燭六十條。
　　周天燈一百六十盞，每盞用油八文重，一夜用油八斤，四夜合用油三十二斤。
　　蓮花燈纂百六十盞，諸幕內外二十四盞，共一百四十盞，一夜用油七斤，四夜合用油二十八斤。
　　齋壇香數齋主有力者，好香多尤妙
　　降真香二十五斤，檀香五斤，箋香三斤，速香，沉香，和香須自合者可用，轉經懺燈攝召開度降真香五斤，箋香一斤，護章降真香五斤。
　　一醮筵香燭
　　大燭一百二十條，油五斤，散花一盤，降真香五斤，檀香三斤，箋香三斤，速香一斤，沉香，印香須自合為凈
　　一諸色錢馬數醮在外
　　金錢四百七十四分，金銀錢十分，雲馬四百七十四疋，步馬七疋，預告二十六分，正奏四十一分，告符十二分，發玉札十二分，發開啟疏十五分，謝恩清醮三十六分，投山水簡四十八分，鍊度二次七十二分，破獄告符三分，拜章六通共二百一十六分。
　　一醮筵車輦錢馬數
　　上帝龍車九乘，鳳輦二乘后土，金母，帝尊散位龍車三十三乘，金錢三百六十分，雲馬二百八十六疋，步馬三十疋冥官用。
　　一齋壇內外諸色供養總計荼四十四兩，棗三百一十箇，酒六斗，時果八百十六楪。
　　啟齋立幕，荼湯二十二分，果子六十六楪。正齋諸幕，每朝茶湯三十二分，每日果子九十六楪。總用細茶棗湯三百一十分，果子三百五十四楪。茶十六兩，肥棗三百一十箇，時果三百五十四楪。
　　一關發投簡供養，茶酒果子二百二十八分。
　　預告二十四分，正奏三十六分，發玉札十二分，清醮三十六分，山水簡四十八分，鍊度七十二分。茶十二兩，酒三斗，果子二百二十八楪。
　　拜章供養，茶酒果子二百三十四分齋壇章六通，每章一通，供養三十九分，荼十二兩，酒三斗，果子二百七十楪，金錢二百一十六分，雲馬二百一十六疋。如法師或併合上章，則供錢馬等件，亦可從省。
　　一醮筵三百六十分料
　　茶二十兩，酒五斗，果子四百八十楪。
　　總數
　　齋壇
　　門牌十四，梵炁牌八，門楣三十條，日月雲版三十片，壇纂八十一枚，蓮花頭八十一箇，絳繩五百尺，花二百朵，蓮花燈五十籠，蓮花燈纂六十六，斑序牌十四座，燈座一百六十箇，燈牌八十一座，三寶御案一隻，十方香案十隻，五方真文案五隻，都門香案一隻，六幕監臨香案八隻，卓衣二十五條，香鑪香盤二十具，花瓶二十三隻，燈八座，燭臺三十隻，凈水盂二口，鎮信綵十三丈六尺，命繒一疋，金龍十三條，玉璧十三斤，槿木簡三片，金鈕二十七隻，青絲一兩二錢，封簡袋三箇，米一斛二斗，錢二貫四佰，油二斗四升，炭二十四斤，龍頭書刀一柄，木硯十箇，墨十片，筆十管，紙一百二十幅，醮器三十二副，章函一，章几一連衣，朱砂一兩，朱筆銀朱四兩。
　　靜默堂、鍊度堂、神虎堂、設斛所
　　位牌五十座，花瓶十二隻，香爐合十副，燭臺十隻，燈十座，醮器五十一副，卓子十五隻，卓衣十五隻，坐椅十四隻，講座一，茶湯盞橐十四，水盆二，手巾二。
　　拜章
　　御牌三座，位牌三十六座，香鑪合八副，花瓶十隻，燭臺十隻，燈八座，醮器三十九副，章函六，章几六衣副之，章袱六，書刀一口，金魚玉鴈各一，寫章筆五管，凈墨一片，襯章綵一疋，章信紙百張，筆墨硯六副，信香五兩，柴五十斤，炭五十斤，鹽一斤，豉一斤，油一斗二升，米一石二斗，錢一貫二百文，凈巾二條，命信一疋，寫章錢，黃蠟二兩，青絲，腦子。餘章五通，隨力備之。
　　醮筵內外
　　卓子一百隻，卓衣一百條，燭臺六十隻，燈五十婉，香鑪合三十副，湯瓶二十隻，酒注二十隻齋中通用
　　旛札誥錄合用
　　大黃絹十九丈七尺不立太乙命靈超度旛，用十二丈四尺，緋絹九丈，白熟絹一丈一尺，黃羅五丈章几衣及袱用，黃綾一尺五寸，黃道絹一疋。
　　香
　　降真香四十斤，檀香十斤，箋香七斤，速香，沉香，和香印香。
　　降真香，按仙傳云，降醮星辰燒此香，甚為第一。和諸雜香，燒之，煙直上天，可以召鶴及辟天行時氣。出蕃國者為上。
　　燭
　　大燭三百條，油六十五斤。
　　紙
　　奏申展劄紙一百六十六幅，方函大狀紙六十幅，青詞紙十二幅，關牒狀紙三百三十幅，黃紙一百幅內將三十幅書符簽黃用，須極厚者，書章展劄一百幅，副章紙六十幅，上等狀紙三十幅，次等狀紙八十幅，中等狀紙六百二十幅，次中等狀紙一百五十幅並是紙札實數。每樣各增數十副，備錯誤改換。
　　錢馬車輦
　　金錢共七百九十分，金銀錢七分，龍車四十二乘，鳳輦二乘，雲馬七百六十疋，步馬三十七疋，齋中金錢四百七十四分，金銀錢七分，雲馬四百七十四疋，步馬七疋，醮中上帝龍車九乘，鳳輦二乘，帝尊龍車三十三乘，金錢三百六十分，雲馬二百八十六疋，步馬三十疋。
　　供養
　　茶六十四兩，棗三百二十箇，酒一石□斗，時果一千二百一十六楪。
　　齋壇內外
　　茶四十四兩，大棗三百二十箇，酒六斗。時果八百十六楪。
　　醮筵三百六十分
　　荼二十兩，酒五斗，時果四百楪。
　　外備
　　昇天法橋，龍童驛吏，九幽回耀燈牌，鍊度水火池，旛竿，章鑪，細沙一石，乾竹百把先洗令凈，曬乾，炭一百斤，小竹一束，凈水桶四隻，滌醮具桶十隻，熏籠二隻，章奏文字匣十隻，凈巾四條。
　　右依本科計料，如前有未盡者，隨宜置辦。崇建大齋，禮物豐備，固為盡善，然施於強盛有力者則可。儻孝子慈孫志切，薦嚴誠深，修奉力或不及，師當量其所捐之財，將齋醮供獻及鎮信香燭章奏紙陌之類，歸併從省與之，隨力建功，不可責備，俾有一毫勉強之意。至如齋襯，經科無文。法師所得鎮施，亦合分散同齋之人及貧乏者，是以不貪為寶也。今世反此，失其旨矣。
　　無上黃籙大齋立成儀卷之五十竟
　　無上黃籙大齋立成儀卷之五十一
　　神位門
　　左一班
　　虛無玉帝，
　　無上玉帝，
　　太微天帝，
　　清微天寶君，
　　禹餘靈寶君，
　　太赤神寶君，
　　太真上象帝君，
　　大洞雌一五帝君，
　　蒼光太華扶搖帝君，
　　玉清大慈天尊，
　　玉清後聖太平天尊，
　　中元月宮正一天尊。
　　東方無極太上靈寶天尊，
　　南方無極太上靈寶天尊，
　　西方無極太上靈寶天尊，
　　北方無極太上靈寶天尊，
　　東北方無極太上靈寶天尊，
　　東南方無極太上靈寶天尊，
　　西南方無極太上靈寶天尊，
　　西北方無極太上靈寶天尊，
　　上方無極太上靈寶天尊，
　　下方無極太上靈寶天尊。
　　大羅諸天天尊，
　　上清九老仙都君九炁丈人，
　　大羅玉天帝君，
　　大羅九天木帝君，
　　大羅九天火帝君，
　　大羅九天金帝君，
　　大羅九天水帝君，
　　大羅九天土帝君，
　　鬱單無量天帝，
　　上上禪善無量壽天帝，
　　梵監須延天帝，
　　寂然兜術天帝，
　　波羅尼密不驕樂天帝，
　　洞元化應聲天帝，
　　靈化梵輔天帝，
　　高虛清明天帝，
　　無想無結無愛天帝，
　　太玄上梵紫靈毓元快見天帝，
　　大梵九玄中元炁阿城給道德天帝，
　　極梵洞微九靈炁帶阿那天帝，
　　靈梵玄天炁禪天諸惠天帝，
　　太極無厓紫虛洞幽梵迦摩夷天帝，
　　玄梵大行無量無所念惠天帝，
　　無色玄洞微波羅答惒天帝，
　　玄上錄梵滅然天帝。
　　玉清昌陽運機虛皇高元道君，
　　玉清皇老三天丈人道君，
　　玉清無上三天玉童道君，
　　玉清高上三天虛皇道君，
　　玉清上皇玉虛道君，
　　玉清洞虛三元太明皇上道君，
　　玉清皇上玉帝玄君，
　　玉清太素高虛上極紫微道君，
　　玉清中元高上嵉秀玉皇道君，
　　玉清好生道君，
　　玉清易形道君，
　　太清紫元三炁法師長生君，
　　太清中宮青真玉童君，
　　太清三華建元玄微元君，
　　太清青虛紫微元君，
　　太清玄虛金素上真元君，
　　太清玄宮南真上聖元君，
　　太清九微上宮真妃元君，
　　太清中元三光玄虛元君，
　　太清真皇通靈元君，
　　紫清太微高虛洞躍三元道君，
　　紫清太明靈曜中真無上道君，
　　高清玄上虛皇道君，
　　高清三元玉真元胎道君，
　　高清玄微上真太清大道君，
　　高清皇初紫元道君，
　　高清玄虛太真洞景道君，
　　玉虛太陽九炁玉寶玄元道君，
　　玉虛太初九素金華景元道君，
　　玉虛九皇上真司命道君，
　　玉清天皇上真玉華三元道君，
　　玉虛太一南極上元司禁道君，
　　玉虛元虛黃房真晨道君，
　　玉虛太極總主四真元君，
　　玉虛中和上真玉晨散華道君，
　　玄清紫元太微八景三素元晨道君，
　　玄清洞元青帝玉司道君，
　　玄清洞元赤帝玉司道君，
　　玄清洞元白帝玉司道君，
　　玄清洞元黑帝玉司道君，
　　玄清洞元黃帝玉司道君，
　　洞清太虛後聖元晨彭室上真道君，
　　洞清八極靈都九元道君，
　　太陽府紫微宮虛景太尉元光道君，
　　太陰府精微兌宮明晨太和道君，
　　除精府道微宮諫議玄和道君，
　　清微府育陽宮元景司空司錄道君，
　　始陽府太微宮玄景玉光無極道君，
　　少陽府虛微宮元景太一炎天道君，
　　陰暉府清微宮洞景司錄太陽道君，
　　玉清無上金真元皇道君，
　　高上天寶元皇道君，
　　玉清神母元君。
　　九靈太真萬炁金母元君，
　　高上虛無玄元混化初真聖母，
　　朱光洞陰二景聖母，
　　大有空訶混化素靈妙生聖母，
　　太陽神光玄極九仙聖母，
　　無上極真太虛天皇聖母，
　　北極交靈寶光太皇聖母，
　　虛無元皇九天絕空聖母，
　　三天真母上元夫人，
　　上宮九華安妃，
　　東華靈妃，
　　鬱單無量天元皇帝真元君，
　　上上禪善無量壽天元皇帝真元君，
　　梵監須延天元皇帝真元君，
　　寂然兜術天元皇帝真元君，
　　波羅尼密不驕樂天元皇帝真元君，
　　洞元化應聲天元皇帝真元君，
　　靈化梵輔天元皇帝真元君，
　　高虛清明天元皇帝真元君，
　　無想無結無愛天元皇帝真元君，
　　紫元太微八素三元玄晨元君，
　　洞元麻姑，
　　洞玄靈華夫人，
　　三元夫人，
　　上仙金妃，
　　中皇玉真。
　　上清又玄天帝君，
　　上清妙華天帝君，
　　上清大禹天帝君，
　　上清紫真天帝君，
　　上清究竟天帝君，
　　上清響量天帝君，
　　上清信果天帝君，
　　上清修身天帝君，
　　上清靈風天帝君，
　　上清皓然天帝君，
　　上清三昧天帝君，
　　上清宗敬天帝君，
　　上清蕭然天帝君，
　　上清智慧天帝君，
　　上清金庭天帝君，
　　上清九宮天帝君，
　　上清洞房天帝君，
　　上清圖南天帝君，
　　上清入神天帝君，
　　上清妙真天帝君，
　　上清足品天帝君，
　　上清鍊質天帝君，
　　上清逍遙天帝君，
　　上清至極天帝君，
　　上清聖像天帝君，
　　上清大乘天帝君，
　　上清小乘天帝君，
　　上清報應天帝君，
　　上清芬葩天帝君，
　　上清霧城天帝君，
　　上清婆娑天帝君，
　　上清種人天帝君，
　　上清高妙天帝君，
　　上清賢潔天帝君，
　　上清無源天帝君，
　　上清攝閑天帝君；
　　上清大魂天帝君，
　　上清本相天帝君，
　　上清鍊真天帝君，
　　上清碧海天帝君，
　　上清畢竟天帝君，
　　上清正真天帝君，
　　上清保華天帝君，
　　上清凈土天帝君，
　　上清三皇天帝君，
　　上清清靜天帝君，
　　上清化空天帝君，
　　上清元靈天帝君，
　　上清乾凈天帝君，
　　上清寶藏天帝君，
　　上清玉女天帝君，
　　上清素女天帝君，
　　上清化女天帝君，
　　上清筭壽天帝君，
　　上清神通天帝君，
　　上清玄都天帝君，
　　上清守一天帝君，
　　上清大章天帝君，
　　上清步綱天帝君，
　　上清禁戒天帝君，
　　上清五芽天帝君，
　　上清化男天帝君，
　　上清玉童天帝君，
　　上清冠夭天帝君，
　　上清五帝天帝君，
　　上清洞變天帝君，
　　上清玉訣天帝君，
　　上清攝邪天帝君，
　　上清齊天天帝君，
　　上清明皇天帝君，
　　上清嚴凈天帝君，
　　上清法界天帝君，
　　上清靈皇天帝君，
　　上清無盡天帝君，
　　上清至誠天帝君。
　　東方太始少陽青帝，
　　南方洞陽納音赤帝，
　　西方少陰西金白帝，
　　北方通陰太陽黑帝，
　　中央總靈高皇黃帝。
　　靈微中帝，
　　洞微真帝，
　　三天無像天王，
　　三天太宗三昧天王，
　　九天飛天法王，
　　九天輪轉法王，
　　九天九靈丈人，
　　三天八素八老君，
　　三天上元禁君，
　　三天玄元始炁君，
　　三天綱炁六翮君，
　　三天三景君，
　　三天通變飛仙君，
　　三天妙化真仙君，
　　三天四梵君，
　　三天攝炁承天君，
　　三天威章降魔君，
　　三天聖皇都錄君，
　　三天高上隱玄君，
　　三天高上登真君，
　　三天高上溥攝萬靈君，
　　三天定伯六數君，
　　三天靈飛六甲君，
　　九天丹城君，
　　九天總仙君，
　　九天五帝大仙君。
　　高上虛皇君，
　　皇上玉帝君，
　　三元紫精君，
　　上元太素三元君，
　　清靈陽安元君，
　　高上太素君，
　　太極天道元景君，
　　無英中真高上老君，
　　太陽九天玉賢元君，
　　九天上真司命君，
　　太一上元司禁君，
　　太極總主四真人元晨華虛君，
　　辰中黃景元君，
　　太虛後聖無景彭室真君，
　　玄洲飛真伯上帝司禁君。
　　東方元化大神，
　　南方赤晶大神，
　　西方素成大神，
　　北方鬱微大神，
　　東北鎮極大神，
　　東南風輪大神，
　　西南太霄大神，
　　西北廣運大神，
　　上方高玄大神，
　　下方執成大神，
　　東方無極道憲神王，
　　南方無極神應神王，
　　西方無極氣合神王，
　　北方無極玄一神王，
　　東北方無極陽範神王，
　　東南方無極陰境神王，
　　西南方無極正性神王，
　　西北方無極意化神王，
　　上方無極感妙神王，
　　下方無極真精神王。
　　玉華元明天帝，
　　墟極化度天帝，
　　萬寧重暉天帝，
　　玄期耀和天帝，
　　會昌鬱明天帝，
　　扶搖恭靜天帝，
　　太易洞浮天帝，
　　玉光盈虛天帝，
　　炎明號名天帝，
　　鳳氣丹華天帝，
　　朱靈彤輝天帝，
　　紫素禁理天帝，
　　煇神仙契天帝，
　　化應奉晨天帝，
　　務猶合真天帝，
　　重離洞陽天帝，
　　雲景利貞天帝，
　　流輝素真天帝，
　　大華慶昭天帝，
　　極肇啟宗天帝，
　　金耀九司天帝，
　　浩都寶光天帝，
　　大明監化天帝，
　　明梁元素天帝，
　　玉林元上天帝，
　　含景太真天帝，
　　龍頤壽安天帝，
　　流明玉清天帝，
　　妙極周化天帝，
　　紫蓋耀離天帝，
　　玄凝神秀天帝，
　　淵明澄虛天帝。
　　東方無極仁旺大神，
　　南方無極合明大神，
　　西方無極皓元大神，
　　北方無極玄光大神，
　　東北無極保安大神，
　　東南無極流運大神，
　　西南無極鎮紀大神，
　　西北無極持綱大神，
　　上方無極生方大神，
　　下方無極延康大神。
　　東方賢善世界正化神王，
　　南方明離世界真惠神王，
　　西方皓洞世界招仙神王，
　　北方清靜世界多吉神王，
　　東北妙華世界威德神王，
　　東南九真世界福滿神王，
　　西南流光世界金華神王，
　　西北玉晨世界福智神王，
　　上方紫虛世界道樞神王，
　　下方慈護世界救厄神王。
　　靈蘭雲室天帝，
　　開真成化天帝，
　　祕景凝神天帝，
　　玉陽勝境天帝，
　　海國飛卿天帝，
　　岳靜虛音天帝，
　　智常極仁天帝，
　　神島遊車天帝，
　　炎正司治天帝，
　　百豐就和天帝，
　　朱陵典禁天帝，
　　降都昭靈天帝，
　　宇庭校精素魔天帝，
　　剛璣度光天帝，
　　都神燿羅天帝，
　　威明廣兵天帝，
　　東臺羽武天帝，
　　韓官蔦辜天廣，
　　龜巖西臺天帝，
　　直申迅靈天帝，
　　幽墟潛校天帝，
　　挈瀆垂神天帝，
　　波關龍濟天帝，
　　參首慶生天帝，
　　洞陰夜城天帝，
　　孤光王峰天帝，
　　黑雷司天帝，
　　正居錫玄天帝，
　　太一張遙天帝，
　　素炁徊堂天帝，
　　龍威捨湟天帝，
　　至澤洪靈天帝。
　　東方無極始陽大神，
　　南方無極炎輝大神，
　　西方無極少陰大神，
　　北方無極太一大神，
　　東北無極保鎮大神，
　　東南無極通生大神，
　　西南無極沖厚大神，
　　西北無極運關大神，
　　上方無極主變大神，
　　下方無極持化大神，
　　東方無極超玄神王，
　　南方無極升炎神王，
　　西方無極易皓神王，
　　北方無極生神神王，
　　東北無極司變神王，
　　東南無極主化神王，
　　西南無極遷氣神王，
　　西北無極換質神王，
　　上方無極至有神王，
　　下方無極妙無神王。
　　神變九冥天帝，
　　角應震生天帝，
　　曲真啟元天帝，
　　歷陳蒼華天帝，
　　動緣仁宥天帝，
　　嶽判紀靈天帝，
　　翠闕寶輝天帝，
　　綠粹秀和天帝，
　　薰微炎照天帝，
　　陽光混虛天帝，
　　南玉化闕天帝，
　　耀景丹靈天帝，
　　朱明景平天帝，
　　安變澤神天帝，
　　龍變慶元天帝，
　　赤氣定初天帝，
　　雲極素靈天帝，
　　正化觀行天帝，
　　帝靜順康天帝，
　　竺珞道封天帝，
　　皛明虎寶天帝，
　　思度逸沖天帝，
　　大瑤保存天帝，
　　感羽浩明天帝，
　　紫度靜明天帝，
　　勾魂除邪天帝，
　　正察高玄儀真天帝，
　　玄符虛轄天帝，
　　德芳曜圓露神天帝，
　　鍾陽溟混天帝，
　　治化政安天帝。
　　智明洞空九常天帝，
　　東方考校濟度大神，
　　南方司察濟度大神，
　　西方司禁濟度大神，
　　北方司化濟度大神，
　　東北典獄濟度大神，
　　東南九幽濟度大神，
　　西南泉曲濟度大神，
　　西北羅酆濟度大神，
　　上方超生濟度大神，
　　下方昇化濟度大神，
　　東方無極保命神王，
　　南方無極保化神王，
　　西方無極散禍神王，
　　北方無極度厄神王，
　　東北無極救苦神王，
　　東南無極衛生神王，
　　西南無極拔罪神王，
　　西北無極度魂神王，
　　上方無極超化神王，
　　下方無極自在神王。
　　濟魂逸慶天帝，
　　曜澤證玄天帝，
　　流剛升陽天帝，
　　梵氣舉神天帝，
　　蕭臺校錄天帝，
　　祖猷徽緒天帝，
　　麗慈變生天帝，
　　道用超神天帝，
　　紫暉洞明天帝，
　　玉宸慈化天帝，
　　正宗玄露天帝，
　　初嬰育靈天帝，
　　佐無肇宗天帝，
　　鵲史利真天帝，
　　冥超生魂天帝，
　　祖靈增變天帝，
　　蠙棣益司天帝，
　　果成超衢天帝，
　　瑛觀紫虛天帝，
　　溢靈慶彰天帝，
　　朱霞淇至天帝，
　　黨峻悅疆天帝，
　　度生昇魂天帝，
　　魁符考岳天帝，
　　玉頤凈緒天帝，
　　機牛亢化天帝，
　　育乾次寧天帝，
　　昭本神華天帝，
　　玄龍史墟天帝，
　　仙斗迎旗天帝，
　　朝瑞玉幘天帝，
　　康庸濟魂天帝。
　　東方無極道化大神，
　　南方無極明性大神，
　　西方無極結炁大神，
　　北方無極開惠大神，
　　東北無極生魂大神，
　　東南無極育形大神，
　　西南無極保命大神，
　　西北無極延年大神，
　　上方無極迴生大神，
　　下方無極起死大神。
　　東方無極度命神王，
　　南方無極鍊魂神王，
　　西方無極衛質神王，
　　北方無極保化神王，
　　東北無極致仙神王，
　　東南無極寶氣神王，
　　西南無極迴生神王，
　　西北無極起死神王，
　　上方無極超形神王，
　　下方無極成德神王。
　　洞幾寂夷天帝，
　　孔常茂棋天帝，
　　彥麗漢度天帝，
　　昌治秔銖天帝，
　　沖忽晝虛天帝，
　　雍田禧福天帝，
　　全遙無思天帝，
　　側清舉蓻天帝，
　　角千火杵天帝，
　　洞微浩陽天帝，
　　起龍進城天帝，
　　滁極雕祥天帝，
　　峻房光重天帝，
　　洎正由仙天帝，
　　空玄懷漠天帝，
　　崑嶼芳凝天帝，
　　寶熙列儀天帝，
　　道維部需天帝，
　　歷陶極真天帝，
　　慶緒統皇天帝，
　　制魔曠猷天帝，
　　亮恭侍祥天帝，
　　溶境麗光天帝，
　　夏琳朱府天帝，
　　聚咸承籍天帝，
　　馬應崇元天帝，
　　蘿暠福世天帝，
　　詔印八鸞天帝，
　　逸登翠廓天帝，
　　霄庭應朝天帝，
　　釋虛素文天帝，
　　梵元勝樂天帝。
　　東方鍊炁變仙至真大神，
　　南方鍊炁變仙至真大神，
　　西方鍊炁變仙至真大神，
　　北方鍊炁變仙至真大神，
　　東北鍊炁變仙至真大神，
　　東南鍊炁變仙至真大神，
　　西南鍊炁變仙至真大神，
　　西北鍊炁變仙至真大神，
　　上方鍊炁變仙至真大神，
　　下方鍊炁變仙至真大神，
　　東方鍊炁變仙飛天神王，
　　南方鍊炁變仙飛天神王，
　　西方鍊炁變仙飛天神王，
　　北方鍊炁變仙飛天神王，
　　東北鍊炁變仙飛天神王，
　　東南鍊炁變仙飛天神王，
　　西南鍊炁變仙飛天神王，
　　西北鍊炁變仙飛天神王，
　　上方鍊炁變仙飛天神王，
　　下方鍊炁變仙飛天神王。
　　宛空明梵天帝，
　　紫元伯無天帝，
　　燕景鬱需天帝，
　　沖正洞極天帝，
　　明辯元黃天帝，
　　理重淵虛天帝，
　　覺真權眾天帝，
　　清微黃羽天帝，
　　敉明望世天帝，
　　越甫問時天帝，
　　炁靈昭浦天帝，
　　玄虛光範天帝，
　　上極四種天帝，
　　易化正鎮天帝，
　　孤罡八範天帝，
　　九延玉定天帝，
　　丹摩逸化天帝，
　　斗鑑虛輿天帝，
　　帝光無濟天帝，
　　朱陵耀光天帝，
　　紫景斷白天帝，
　　降仙台元天帝，
　　爽至謝深天帝，
　　鬱江斯蟬天帝，
　　佑侯利真天帝，
　　谷玄道用天帝，
　　李步明微天帝，
　　神廬昌應天帝，
　　度正克宗天帝，
　　大火赤衣天帝，
　　青帝洞遙天帝，
　　玄城百化天帝，
　　金離光啟天帝，
　　極黃玄運天帝，
　　周延靜平天帝，
　　寶送榮滋天帝，
　　慶真美元天帝，
　　祭無神肆天帝，
　　高降質華天帝，
　　道斯延紀天帝，
　　童利帝鋤天帝，
　　鼎神化微天帝，
　　太安順極天帝，
　　窮熙耀仙天帝，
　　紫都月廣天帝，
　　崔康節時天帝，
　　境碧落珉天帝，
　　普海洞幾天帝，
　　漁泗統真天帝，
　　虎伽霹方天帝，
　　仇淵落余天帝，
　　金皛正濟天帝，
　　皇利孔修天帝，
　　堯樞精靈天帝，
　　神吟蕭都天帝，
　　慶著岳符天帝，
　　琛明除苦天帝，
　　酆信考孚天帝，
　　政入豹部天帝，
　　耿壘瀝泉天帝，
　　鬼儲史樂天帝，
　　靈馥海輪天帝，
　　上極霄壇天帝，
　　碧常洞元天帝，
　　刑籍真筭天帝，
　　妙真德女天帝，
　　孕魂敗臼天帝，
　　溫胞育陽天帝，
　　池陰鎮神天帝，
　　諱津人山天帝，
　　太黃皇曾天帝，
　　太明玉完天帝，
　　清明何童天帝，
　　玄胎平育天帝，
　　玄明文舉天帝，
　　上明七曜摩夷天帝，
　　虛無越行天帝，
　　太極濛翳天帝，
　　元載孔昇天帝，
　　太安皇崖天帝，
　　顯定極風天帝，
　　始皇孝芒天帝，
　　太皇翁重浮容天帝，
　　無思江由天帝，
　　上揲阮樂天帝，
　　無極曇誓天帝。
　　太易帝君，太初帝君，
　　太始帝君，太素帝君，
　　太極帝君。
　　東方青天帝君，
　　南方赤天帝君，
　　西方白天帝君，
　　北方黑天帝君，
　　中央黃天帝君。
　　無上黃籙大齋立成儀卷之五十一竟
　　無上黃籙大齋立成儀卷之五十二
　　神位門
　　左二班
　　大丹炎光鬱明太陽帝君，
　　木德歲星重華真君，
　　金德太白天皓星君，
　　土德鎮星地真君，
　　神尾計都墜星真君，
　　太乙月孛彗星真君，
　　太陽左相元皇真君，
　　太陽右相黃道帝一真君，
　　太陽左輔曜靈洞光真君，
　　太陽右輔朱明景化真君，
　　日中太丹夫人，
　　洞靈太素真人，
　　朱景童子，
　　九光散暉玉童仙吏，
　　青曜少陽啟明君，
　　東陽太霞重華曜靈太山元命君，
　　太白孑留金城曜精元道太山君，
　　太白皓素天機君，
　　太白總曜元素上皇白人君，
　　中曜洞極玄天真君。
　　中鎮曜靈太上高星君，
　　玉斗左宮尊星君，
　　玉斗右宮帝星君，
　　天英貪狼太星君，
　　天任巨門元星君，
　　天柱祿專真星君，
　　天心文曲紐星君，
　　天禽廉貞綱星君，
　　天輔武曲紀星君，
　　天關破軍關星君，
　　天內洞明輔星君，
　　天蓬隱光弼星君，
　　上台虛精開德星君，
　　中台六淳司空星君，
　　下台曲生司祿星君。
　　魁精玄上真皇夫人，
　　變隱迴元內嬪，
　　虛精靈上玄皇夫人，
　　保胎化形內嬪，
　　九極靈妃元皇夫人，
　　六遁七隱上元聖母，
　　上靈晨妃華皇夫人，
　　匿景藏光中元內妃，
　　北斗金蓋中皇夫人，
　　變體易景斗中大女，
　　安上晨華中皇夫人，
　　隱迹散景斗中中女，
　　玉華靈妃元皇夫人，
　　分景萬形斗中少女，
　　玉帝太明常皇夫人，
　　化日月水火高皇左夫人，
　　變靈上皇夫人，
　　化金石山河右夫人，
　　玄冥紫光太一夫人。
　　天罡大聖萬真節度星君，
　　東斗生炁界
　　南斗司禁君，
　　西斗司察君，
　　北斗司命君，
　　中斗司刑君。
　　天秤宮尊神，
　　天蝎宮尊神，
　　人馬宮尊神，
　　磨竭宮尊神，
　　雙魚宮尊神。
　　寶瓶宮尊神，
　　白羊宮尊神，
　　金牛宮尊神，
　　陰陽宮尊神，
　　巨蟹宮尊神，
　　獅子宮尊神，
　　雙女宮尊神。
　　紫微垣列位星君，
　　太微垣列位星君，
　　天市垣列位星君，
　　斗府玄曹列職官屬，
　　日月星宿神仙，
　　日月星宿玉女。
　　上元天官紫微大帝，
　　中元地官清虛大帝，
　　下元水官洞陰大帝。
　　玉清上元真宰，
　　玉清真宰上相，
　　洞真左玄上宰，
　　洞真右玄上宰，
　　洞真左玄上相，
　　洞真右玄上相，
　　洞真左玄上卿，
　　洞真右玄上卿，
　　洞真九天金闕丈人，
　　洞真太虛上真仙統，
　　洞真金闕上仙侍郎，
　　洞真金闕僕射，
　　洞真玉虛僕射，
　　洞真九天仙伯，
　　洞真紫府侍郎，
　　洞真紫府夫人，
　　洞真玉虛太監，
　　洞真玉清真令，
　　洞真玉清大丞，
　　洞真三天都尉。
　　玉清宮總真都司君，
　　洞神太極上相，
　　洞神太極真伯，
　　洞神太玄上仙統，
　　洞神三天護法都帥，
　　洞神九天大兵統，
　　洞神太微僕射，
　　洞神太極僕射，
　　洞神木部尚書，
　　洞神火部尚書，
　　洞神金部尚書，
　　洞神水部尚書，
　　洞神土部尚書，
　　洞神太微護兵大卿，
　　洞神極真益筭大卿，
　　洞神紫府上仙大卿，
　　洞神大仙威監，
　　洞神太極上仙大夫，
　　洞神三天斬邪護尉，
　　洞神洞虛上仙卿，
　　洞神九天保命上仙監，
　　洞神紫微七政太監，
　　洞神金闕盟威太監，
　　洞神扶桑暘谷太監，
　　洞神太極上仙監，
　　洞神玄都仙令太監，
　　洞神太極仙府兵錄，
　　洞神九天護府司直，
　　洞神九天雲霧太監，
　　洞神紫府校錄，
　　洞神六虛明真監，
　　洞神八極仙都護尉，
　　洞神北極太監。
　　玉清左玄真人，
　　玉清左大悟真人，
　　玉清左大慈真人，
　　玉清左混元真人，
　　玉清左法解真人，
　　玉清左象外真人，
　　玉清左受教真人，
　　玉清左無何真人，
　　玉清左道寶真人，
　　玉清左經寶真人，
　　玉清左師寶真人，
　　玉清左化億劫真人，
　　玉清左亥殊妙真人，
　　玉清左寶光真人，
　　玉清左鬱明羅真人，
　　玉清左雲映真人，
　　玉清左妙寂真人，
　　玉清左大化真人，
　　玉清左法橋真人，
　　玉清左隱玄真人，
　　玉清左萬變真人，
　　玉清左法海真人，
　　玉清寒栖大師，
　　玉清太醫真王，
　　玉清東方天台真人，
　　玉清東方神仙主真人，
　　玉清東方天帝真人，
　　玉清東方保祥真人，
　　玉清東方丹霞真人，
　　玉清東方清華太光真人，
　　玉清西南方長生大法師浩渺真人，
　　玉清太極感仙真人，
　　玉清太微化仙真人，
　　玉清太霞運曆真人，
　　玉清先天總度真人，
　　玉清西北方九天觀行真人，
　　玉清普成妙道真人，
　　玉清增益玄功真人，
　　玉清穹碧高皇真人，
　　玉清紫光遠布真人，
　　玉清東北方法王真人，
　　玉清東北方慎真真人，
　　玉清東北方道眼真人，
　　玉清東北方統經真人，
　　玉清東北方天壽真人，
　　玉清下方玄司總校真人，
　　玉清咸登大覺真人，
　　玉清太微紫虛尊仙真人。
　　上清太微皇上太極真人，
　　上清太微靈生玉寶真人，
　　上清太微安華紫元真人，
　　上清太微金華萬壽真人，
　　上清太微南華洞陽真人，
　　上清太微南朱文昌真人，
　　上清太微金耀暉德真人，
　　上清太微黃老太華真人，
　　上清太微暉晨金光真人，
　　上清太微元英紫陽真人，
　　上清左日精真人，
　　上清左太光真人，
　　上清左太智真人，
　　上清左左命真人，
　　上清左諸天傳教真人，
　　上清左舍景真人，
　　上清左隱微真人，
　　上清青羅真人，
　　上清寶上真人。
　　太清左九天仙伯文始先生妙道真人，
　　太清左通玄真人，
　　太清左沖虛至德真人，
　　黃庭二十四景戊己真人，
　　寂然兜衛天右玄黃真人。
　　左九靈真人，
　　左承天真人，
　　左瓊丹真人，
　　左日光真人，
　　左月光真人，
　　左星光真人，
　　左清虛真人，
　　左妙色真人，
　　左齊天力真人，
　　左五億天真人，
　　右保壽真人，
　　右無量真人，
　　右六通圭真人，
　　右山王主真人，
　　右運炁光真人，
　　右無垠真人，
　　右玄通真人，
　　右玉晨真人，
　　右無色想真人，
　　右陶鎔劫真人，
　　右歷象化真人，
　　右滿虛空真人，
　　右體道德真人，
　　右領仙真人，
　　靈化梵輔天玄德真人，
　　左真炁真人，
　　左休明真人，
　　左宥光真人，
　　左九垓真人，
　　左靈符真人，
　　左靈纓真人，
　　左凌晨真人，
　　左寶業真人，
　　左玉霄真人，
　　左太塊真人，
　　左金貴真人，
　　右光景真人，
　　右雲宿真人，
　　右龍圖真人，
　　右亨國然真人，
　　右同秀真人，
　　右宗玄真人，
　　右大權真人，
　　右寶命真人，
　　右吉初真人，
　　右膺靈真人，
　　右光明真人，
　　無想無結無愛天左沖玄真人，
　　左高惠真人，
　　左總持真人，
　　左玄明真人，
　　左金仙真人，
　　左素王真人，
　　左至聖真人，
　　左法本真人，
　　左東霞真人，
　　左道貫真人，
　　左德化真人，
　　左延光真人，
　　右升仙真人，
　　右法廣真人，
　　右集福真人，
　　右步空真人，
　　右隱顯真人，
　　右超界真人，
　　右助聖真人，
　　右浮天真人，
　　右重明真人，
　　右天命真人，
　　右梵王真人，
　　右忉利真人。
　　清微宗主真元妙化上帝，
　　太初天君紫宸太華天帝，
　　玄中教主靈寶玉虛明皇道君，
　　大羅無極神公黃籙院知院真君，
　　玉清元始法師黃籙院使真君，
　　玉堂大教主黃籙院副使真君，
　　靈寶上古經師真君，
　　靈寶上古籍師真君，
　　靈寶上古度師真君，
　　靈寶監齋大法師真君，
　　玉清上相真君，
　　北極天心丞相真君，
　　泰玄知省真君，
　　天樞知院真君，
　　三天扶教大法天師正一靜應顯佑真君，
　　九天司命太虛普惠真君，
　　高元宸照法王清真紫虛元君，
　　太極普濟徐真君，
　　太極左宮仙公沖應孚佑真君，
　　浮明道祖諶母元君，
　　凈明道師九州都仙大使神功妙濟真君，
　　人天教主僉書雷霆超應護國真君，
　　正一女師真君，
　　正一嗣師真君，
　　正一系師真君，
　　正一左侍王真人，
　　正一右侍趙真人。
　　雷霆玉府判府真君，
　　玉府左右侍中，
　　玉府左右僕射，
　　天雷上相，
　　玉樞使相，
　　斗樞上相，
　　上清司命玉府右卿，
　　五雷院使真君，
　　雷霆都司元命真君，
　　雷師皓翁真君，
　　雷令青童君，
　　玉樞五雷使院上聖，
　　北帝斗下雷司五雷上聖，
　　金闕神霄內外臺省主法高真，
　　神霄五師真君，
　　雷霆教主火師真君，
　　太和依玄元君，
　　靈妙和凝元君，
　　靈光聖母元君，
　　清微元一侍宸保仙元君，
　　上清西華通慧龐元君，
　　瓊室洞清郭元君，
　　福和耀真傅元君，
　　龍光道明姚元君，
　　紫英玉惠高元君，
　　洞陽上宰清虛華真人，
　　青城山通慧朱真人，
　　雲山保一李真人，
　　眉山混隱南真人，
　　丹山雷淵黃真人，
　　西山真息熊真人，
　　泰智沖和彭真人，
　　武當五龍雲萊葉張真人，
　　太極北靈內輔鄭真人，
　　稚川抱朴仙翁葛真人，
　　南海鮑仙姑，
　　全真大教東華少陽帝君，
　　正陽鍾離帝君，
　　純陽呂仙帝君，
　　海蟾劉帝君，
　　重陽王帝君，
　　丹陽抱一無為普化真君，
　　長真凝神玄靜蘊德真君，
　　長生輔化宗玄明德真君，
　　長春全德神化明應主教真君，
　　玉陽休玄廣慈普度真君，
　　太古廣寧通玄妙極真君，
　　清靜淵真玄虛順化也君，
　　天台悟真紫陽真人，
　　杏林翠玄真人，
　　道光紫賢真人，
　　泥九翠虛真人，
　　瓊琯紫清真人，
　　神霄傳道輔教宗師林真人，
　　玉府上宰神霄左掌雷王真人，
　　金鼎妙化執法申真人，
　　玄都御史神烈吳真君，
　　校錄水府沖道黃真君，
　　正特陳真君，
　　元通周真君，
　　神惠曾真君，
　　洪施時真君，
　　精行甘真君，
　　勇悟施真君，
　　替惠彭真君，
　　和靖旴真君，
　　普惠鍾離真君，
　　西蜀制魔李真君，
　　混元一炁妙道雷真人，
　　開光救苦靈寶領教寗真人，
　　五帝贊化靈寶領教杜真人，
　　東華佐命仙卿靈寶領教項真人，
　　靈寶領教嗣鄙鄭吳朱林盧章列位真人，
　　青玄府下教司命靈寶領教水南林真人，
　　靈寶領教嗣師高閒董真人，
　　清微靈寶道德正一歷代師真，
　　神霄雷霆歷代師真，
　　混元凈明歷代師真。
　　天曹太皇萬福真君，
　　天曹定名玉曆真君，
　　天曹延壽益筭真君，
　　天曹消災散禍真君，
　　天曹扶衰度厄真君，
　　天曹掌生死祿真君，
　　天曹注生勾死真君，
　　天曹司命真君，
　　天曹司祿真君，
　　天曹司非真君，
　　天曹司危真君，
　　天曹司罰真君，
　　天曹司厄真君，
　　天曹司殺真君，
　　天曹司刑真君，
　　天曹掌籍真君，
　　天曹掌筭真君，
　　天曹財庫真君，
　　天曹祿庫真君，
　　天曹掌功德司真君。
　　三天門下上清天樞院主宰仙官，
　　三天門下引進仙官，
　　三天門下直日典者，
　　三天天醫治病功曹，
　　三天門下上章詞表靈官，
　　三天門下掠剩大夫，
　　太上虛無丈人宮仙官，
　　太上玄老仙都宮仙官，
　　太上三天太清宮仙官，
　　太上重道宮仙官，
　　太上九炁文昌宮仙官，
　　太上天帝宮仙官，
　　太上大道宮仙官，
　　太上侍中左右監神仙官，
　　太上金單太歲宮仙官，
　　赤虛宮仙官，
　　太微宮仙官，
　　北斗宮仙官，
　　太清宮仙官，
　　通明宮仙官，
　　上明宮仙官，
　　高仙宮仙官，
　　紫微宮仙官，
　　侍春宮仙官，
　　武靈宮仙官，
　　素女宮仙官，
　　巨野宮仙官，
　　西明宮仙官，
　　治絳宮仙官，
　　典平宮仙官，
　　北府宮仙官，
　　南基宮仙官，
　　東明宮仙官，
　　西虛宮仙官，
　　司命宮仙官，
　　陽明宮仙官，
　　太陽宮仙官，
　　少陽宮仙官，
　　太陰宮仙官，
　　少陰宮仙官，
　　北辰官仙官，
　　太白宮仙官，
　　休明宮仙官，
　　青陽宮仙官，
　　啟明宮仙官，
　　建玉宮仙官。
　　一炁元神直使八景至真騎吏，
　　玉清輔官等神，
　　天地神真日月星宿兵馬騎吏，
　　十天承受玉女，
　　十天上奏靈官受事功曹。
　　清微三炁九霄符章經道雷帝天君，
　　雷霆欻火律令鄧天君，
　　雷霆正令都督尚書辛天君，
　　雷霆行令飛捷報應張天君，
　　三山木郎皓華荀天君，
　　火鈴督雷宋將軍，
　　雷霆樞機竇天君，
　　霆首大神馬天君，
　　神烈陽雷苟天君，
　　神化陰雷畢天君，
　　洞神主副龐劉二天君，
　　神霄樞機程雍二元帥，
　　洞玄主帥蒼牙鐵面劉天君，
　　神霄妙帥金火張天君，
　　天醫趙許二元師，
　　雷霆風雷昌陽大將軍，
　　雷霆火令含陰大將軍，
　　九天烈雷昭真楊符使，
　　九天捷疾焚炎楊符使，
　　雷霆三五火車鐵面雷公王元帥，
　　神霄驅雷霹靂程元帥，
　　統轄社雷蔣大將，
　　南宮琰摩羅朱將軍，
　　正一靈官馬陳朱蕭鄭五大元帥，
　　都天太歲至德殷元帥，
　　遣瘟滅毒翁元帥，
　　九天雷路神捷上將玄壇趙元帥，
　　雷火符使曲元帥，
　　清微周嚴二元帥，
　　三光符使溫耿二元帥，
　　九天考不信道法朱將軍，
　　北方風輪蕩邪周元帥，
　　天醫院趙馬黃三元帥，
　　神霄玉部翻解顓張二使者，
　　神霄普倒趙金剛，
　　捷疾黑面雷元帥，:
　　五丁都司何元帥，
　　酆都主將楊元帥，
　　巨天力士孟元帥，
　　朗靈義勇關元帥，
　　地祇上將溫元帥，
　　急報無佞康元帥，
　　英雄猛烈鐵元帥，
　　地祇忠烈王張二元帥，
　　天心雷霆諸階法中雷帥官君，
　　玉樞三十六雷君，
　　雷霆諸司諸部雷神，
　　神霄內外臺諸部雷神，
　　上清諸品籙中仙靈官屬，
　　玉清五雷院雷將雷兵，
　　上清天樞院神將神兵，
　　北極驅邪院神將神兵，
　　三十六令雷公大神，
　　天雷真宰，
　　神雷真宰，
　　龍雷真宰，
　　水雷真宰，
　　社令雷主宰，
　　九天雷公將軍，
　　五方雷公將軍，
　　八方雲雷將軍，
　　五方蠻雷使者，
　　九社蠻雷使者，
　　三界蠻雷使者，
　　雷公楊將軍，
　　電母江元君，
　　風伯梁仙官，
　　雨師黃天神，
　　雲雷雨部效職萬神，
　　四司五帝應感真靈，
　　上界直符使者。
　　玄都玉京山仙君，
　　金華山仙君，
　　秀華山仙君，
　　浮絕山仙君，
　　元景山仙君，
　　峨媚山仙君，
　　三秀山仙君，
　　紅映山仙君，
　　紫空山仙君，
　　廣霞山仙君，
　　童靈山仙君，
　　五澗山仙君，
　　三寶山仙君，
　　飛霞山仙君，
　　海上東嶽青帝勾芒君，
　　海上南嶽赤帝太昊君，
　　海上中嶽黃帝軒轅文昌君，
　　海上西嶽白帝少昊君，
　　海上北嶽黑帝顓頊君。
　　蓬萊山上真，
　　大方諸山上真，
　　小方諸山上真，
　　方壺山上真，
　　八亭山上真，
　　青丘山上真，
　　連石山上真，
　　東蒙山上真，
　　通霞山上真，
　　龜龍山上真，
　　方丈山上真，
　　鍾山上真，
　　飛霞上真，
　　真都山上真，
　　人鳥山上真，
　　滄海島上真，
　　圓嶠山上真，
　　岱嶼山上真，
　　火山上真，
　　瀛洲上真，
　　玄洲上真，
　　祖洲上真，
　　炎洲上真，
　　流洲上真，
　　元洲上真，
　　長洲上真，
　　鳳麟洲上真，
　　聚窟洲上真。
　　東華木司大帝，
　　南華火司大帝，
　　中華土司高皇大帝，
　　西華金司靈帝，
　　北華水司玄帝，
　　上元九皇君，
　　上元左都司仙官，
　　上元右都司仙官，
　　上元掌籍仙官，
　　上元太虛總校署仙官，
　　上元梵天玄署仙官，
　　上元中真署仙官。
　　無上黃籙大齋立成儀卷之五十二竟
　　無上黃籙大齋立成儀卷之五十三
　　神位門
　　左三班
　　上元紫微宮左府主生太陽火官，
　　上元紫微宮右府主死太陰水官，
　　上元紫微宮中府主生死罪錄官，
　　上元太極左宮左府主生太陽火官，
　　上元太極右宮右府主死太陰水官，
　　上元太極左宮中府主生死罪錄官，
　　上元太極右宮左府主生太陽火官，
　　上元太極左宮右府主死太陰水官，
　　上元太極右宮中府主生死罪錄官，
　　上元紫微宮明真曹仙官，
　　上元紫微宮監正曹仙官，
　　上元紫微官梵行曹仙官，
　　上元紫微宮靈關曹仙官，
　　上元紫微宮禁神曹仙官，
　　上元紫微宮正神曹仙官，
　　上元紫微宮通明曹仙官，
　　上元紫微宮開明曹仙官，
　　上元紫微宮玉都曹仙官，
　　上元紫微宮南上曹仙官，
　　上元紫微宮元功曹仙官，
　　上元紫微宮三靈曹仙官，
　　上元太極左宮明梵曹仙官，
　　上元太極左宮威靈曹仙官，
　　上元太極左宮太常曹仙官，
　　上元太極左宮太清曹仙官，
　　上元太極左宮宣威曹仙官，
　　上元太極左宮明都曹仙官，
　　上元太極左宮太儀曹仙官，
　　上元太極左宮都靈曹仙官，
　　上元太極左宮明法曹仙官，
　　上元太極左宮考正曹仙官，
　　上元太極左宮明威曹仙官，
　　上元太極右宮司正曹仙官，
　　上元太極右宮四明曹仙官，
　　上元太極右宮監天曹仙官，
　　上元太極右宮司殺曹仙官，
　　上元太極右宮明天曹仙官，
　　上元太極右宮幽都曹仙官，
　　上元太極右宮威儀曹仙官，
　　上元太極右宮太陰曹仙官，
　　上元太極右宮下元曹仙官，
　　上元太極右宮監司曹仙官，
　　上元太極右宮監靈曹仙官，
　　上元太極右宮大明曹仙官，
　　上元考官考士，
　　上元考兵考吏。
　　中元五炁上仙律令考遷署仙官，
　　中元太華真署仙官，
　　中元九皇總署仙官，
　　中元左都司仙官，
　　中元右都司仙官，
　　中元洞空青靈宮左耐犯明晨府主生太陽火官，
　　中元洞空青靈宮右紂絕陰天府主死太陰水官，
　　中元洞空青靈宮七非恬照府主生死罪錄官，
　　中元南洞陽左宗天宮左掠事府主生太陽火官，
　　中元南洞陽右宗天宮右宗靈府主死太陰水官，
　　中元南洞陽左宗天宮中靈神府主生死罪錄官，
　　中元北酆都右陰天宮左連宛泉曲府主生太陽火官，
　　中元北酆都右陰天宮右大殺九幽府主死太陰水官，
　　中元北酆都右陰天宮中罪氣咸池府主生死罪錄官，
　　中元洞空青靈宮靈都曹仙官，
　　中元洞空青靈宮維正曹仙官，
　　中元洞空青靈宮靈威曹仙官，
　　中元洞空青靈宮黃神曹仙官，
　　中元洞空青靈宮洞玄曹仙官，
　　中元洞空青靈宮威仰曹仙官，
　　中元洞空青靈宮靈紐曹仙官，
　　中元洞空青靈宮岳正曹仙官，
　　中元洞空青靈宮洞天曹仙官，
　　中元洞空青靈宮九都曹仙官，
　　中元洞空青靈宮通真曹仙官，
　　中元洞空青靈宮通明曹仙官，
　　中元洞空青靈宮儀範曹仙官，
　　中元洞空青靈宮九考曹仙官，
　　中元南洞腸左宮南昌曹仙官，
　　中元南洞陽左宮考筭曹仙官，
　　中元南洞陽左宮太陽曹仙官，
　　中元南洞陽左宮機明曹仙官，
　　中元南洞陽左宮都律曹仙官，
　　中元南洞陽左宮九令曹仙官，
　　中元南洞陽左宮格靈曹仙官，
　　中元南洞陽左宮明都曹仙官，
　　中元南洞陽左宮監天曹仙官，
　　中元南洞陽左宮宣野曹仙官，
　　中元南洞陽左宮監令曹仙官，
　　中元南洞陽左宮丘丞曹仙官，
　　中元南洞陽左宮九炁曹仙官，
　　中元南洞陽左宮中神曹仙官，
　　中元北酆都右宮司非曹仙官，
　　中元北酆都右宮九殺曹仙官，
　　中元北酆都右宮韓司曹仙官，
　　中元北酆都右宮執正曹仙官，
　　中元北酆都右宮督察曹仙官，
　　中元北酆都右宮役考曹仙官，
　　中元北酆都右宮攝炁曹仙官，
　　中元北酆都右宮斗加曹仙官，
　　中元北酆都右宮主擊曹仙官，
　　中元北酆都右宮司微曹仙官，
　　中元北酆都右宮九幽曹仙官，
　　中元北酆都右宮開度曹仙官，
　　中元北酆都右宮寒夜曹仙官，
　　中元考官考士。
　　中元考兵考吏，
　　下元廣惠署仙官，
　　下元廣虛署仙官，
　　下元總都署仙官，
　　下元太淵署仙官，
　　下元左都司仙官，
　　下元右都司仙官，
　　下元暘谷洞源青華方諸宮左青元靈泉府主生太陽火官，
　　下元暘谷洞源宮右九水寒夜府主死太陰水官，
　　下元暘谷洞源宮中朔丹青靈府主生死罪錄官，
　　下元左清泠宮左齡劫府主生太陽火官，
　　下元右清泠宮右長夜寒庭府主死太陰水官，
　　下元左清泠宮中靈寶劫仞府主生死罪錄官，
　　下元左羅酆都宮左開度劫量府主生太陽火官，
　　下元右羅酆宮右泉曲鬼神府主死太陰水官，
　　下元右羅酆宮中通靈大劫府主生死罪錄官，
　　下元水明曹仙官，
　　下元清水曹仙官，
　　下元烈火曹仙官，
　　下元三明曹仙官，
　　下元簡對曹仙官，
　　下元水令曹仙官，
　　下元明範曹仙官，
　　下元洞源曹仙官，
　　下元劫掠曹仙官，
　　下元從水曹仙官，
　　下元洞陽曹仙官，
　　下元機會曹仙官，
　　下元明劫曹仙官，
　　下元機齡曹仙官，
　　下元水梵曹仙官，
　　下元檢精曹仙官，
　　下元清正曹仙官，
　　下元罪福曹仙官，
　　下元簡會曹仙官，
　　下元從炁曹仙官，
　　下元攝靈曹仙官，
　　下元召龍曹仙官，
　　下元烈女曹仙官，
　　下元開明曹仙官，
　　下元度魂曹仙官，
　　下元九河曹仙官，
　　下元北元曹仙官，
　　下元考正曹仙官，
　　下元九科曹仙官，
　　下元四極曹仙官，
　　下元幽夜曹仙官，
　　下元長劫曹仙官，
　　下元苦魂曹仙官，
　　下元三難曹仙官，
　　下元五法曹仙官，
　　下元萬諒曹仙官，
　　下元溟波曹仙官，
　　下元無極曹仙官，
　　下元毒刃曹仙官，
　　下元長夜曹仙官，
　　下元考官考士，
　　下元考吏考兵。
　　地府北陰玄天酆都大帝，
　　酆都佐理太上靈君，
　　酆都助理玄滋天君，
　　酆都上相君，
　　酆都大傅君，
　　酆都生炁君，
　　酆都成形君，
　　酆都司禁君，
　　酆都司命君，
　　泰素妙廣真君秦廣大王，
　　陰德定休真君初江大王，
　　洞明普靜真君宋帝大王，
　　玄德五靈真君五官大王，
　　最勝耀靈真君閻羅大王，
　　寶肅昭成真君變成大王，
　　等觀明理真君泰山大王，
　　無上正度真君平等大王，
　　飛魔演慶真君都市大王，
　　五化威靈真君轉輪大王，
　　酆都東明公，
　　酆都南明公，
　　酆都西明公，
　　酆都北明公，
　　酆都鬼官北斗君，
　　酆都三官都禁君，
　　酆都水官司命君，
　　酆都右禁司命君主非使者，
　　酆都執蓋郎九都使者，
　　酆都察命都司監海開國伯，
　　北帝內禁御史，
　　酆都山紂絕陰天宮仙官，
　　酆都山泰殺諒事宗天宮仙官，
　　酆都山明晨耐犯武城天宮仙官，
　　酆都山恬照罪炁天宮仙官，
　　酆都山宗靈七非天宮仙官，
　　酆都山敢司連宛屢天宮仙官，
　　酆都山玄司重正宗虛天宮仙官，
　　酆都山紂絕陰天宮洞大魔王，
　　酆都山泰殺諒事宗天宮洞大魔王，
　　酆都山明晨耐犯武城天宮洞大魔王，
　　酆都山恬照罪炁天宮洞大魔王，
　　酆都山宗靈七非天宮洞大魔王，
　　酆都山敢司連宛屢天宮洞大魔王，
　　酆都山玄司重正宗虛天宮洞大魔王，
　　酆都山休明總虛天宮洞大魔王，
　　酆都山統仙升靈希微天宮洞大魔王，
　　酆都山正真紹靈宛司天宮洞大魔王，
　　酆都山雲樓玉紀明晨天宮洞大魔王，
　　酆都山崇虛赤映雲曲天宮洞大魔王。
　　北帝大魔王，
　　皇天九平大魔王，
　　壞人善性魔王，
　　附惡人亂世魔王，
　　好婬禍魔王，
　　好悲歌魔王，
　　食啗生人魔王，
　　好啗害魔王，
　　摧強盛魔王，
　　滅盈洮魔王，
　　掠剩財帛魔王。
　　酆都山左府太陽宮注生仙官，
　　酆都山右府太陰宮注死仙官，
　　酆都山七非府定罪冥官，
　　酆都山黑劫府定罪冥官，
　　酆都山連宛府定罪冥官，
　　酆都山明晨府定罪冥官，
　　酆都山九幽府定罪冥官，
　　酆都山諒事府定罪冥官，
　　酆都山咸池府定罪冥官，
　　酆都山靈紐府定罪冥官，
　　酆都山陰天府定罪冥官，
　　酆都山天乙府定罪冥官，
　　酆都山六宮考鬼仙官，
　　酆都山五帝考鬼仙官，
　　酆都山三元考鬼仙官，
　　酆都山治天憲考鬼仙官，
　　酆都山寒池考鬼仙官，
　　酆都山寒夜考鬼仙官，
　　酆都山期劫考鬼仙官，
　　酆都山萬死考鬼仙官。
　　酆都山十地陰司考鬼仙官，
　　酆都山主五瘟仙官，
　　酆都山治罪淪劫仙官，
　　酆都泉曲十府考鬼仙官。
　　酆都大禁神君，
　　酆都中禁神君，
　　酆都司命君，
　　酆都司錄君，
　　酆都司功君，
　　酆都司殺君。
　　地府彈方侯，
　　地府北河侯，
　　地府南巳侯，
　　地府廬山侯，
　　地府典柄侯，
　　地府天門郎，
　　天門修文郎，
　　西明郎，
　　西明都禁郎，
　　北帝下中衛大將軍，
　　東越大將軍，
　　三天執罰大神，
　　九泉治罪典者，
　　地府大崔府君，
　　三司院相公，
　　地府夏侯相公，
　　地府六曹尚書，
　　地府六曹侍郎，
　　地府六曹善惡童子，
　　地府六曹都大判官，
　　地府掌受生十二庫判官，
　　地府陽曹院判官，
　　地府陰曹院對官，
　　察命都知司判官，
　　地府掌籍掌筭判官，
　　地府司命司錄判官，
　　地府注生注死判官，
　　地府注福注罪判官，
　　地府諸司崔許李陳趙熊六大判官，
　　地府諸司洪胡裴周陸屈六大判官，
　　地府諸司夏侯判官，
　　地府諸司凌劉鄭鄔惠五大判官，
　　地府諸司董蕭刁馮皇甫焦六大判官，
　　地府注長命判官，
　　地府掌受屈判官，
　　地府注短命判官，
　　地府注粮料判官，
　　地府注食祿判官，
　　地府注婚姻判官，
　　地府注非災判官，
　　地府注察命判官，
　　地府拘命攝魂判官，
　　地府掌刑名判官，
　　地府掌還魂判官，
　　地府掌印信判官，
　　地府汩沒司判官，
　　地府掌功德司判官，
　　地府善簿司判官，
　　地府惡簿司判官，
　　勾覆院何尚書，
　　開拆院滕尚書，
　　功德院都大判官，
　　掌功德廬使者張判官，
　　東方風雷地獄主者，
　　南方火翳地獄主者，
　　西方金剛地獄主者，
　　北方溟泠地獄主者，
　　東北鑊湯地獄主者，
　　東南銅柱地獄主者，
　　西南屠割地獄主者，
　　西北火車地獄主者，
　　中央普掠地獄主者，
　　磕石峽山血湖無間地獄主者，
　　酆都山大鐵圍山無間地獄主者，
　　酆都山總都阿鼻無間地獄主者，
　　五岳四瀆名山大川地獄官，
　　酆都山天乙東九獄主者，
　　酆都山流火南九獄主者，
　　酆都山鐵車西九獄主者，
　　酆都山玄沙北九獄主者，
　　酆都山九幽叅靈律令清泠諸獄考鬼靈官，
　　酆都山九平玄沙河伯諸獄考鬼靈官，
　　酆都山青詔禁罪玄天諸獄考鬼靈官，
　　酆都山天一黃天風雷諸獄考鬼靈官，
　　酆都山女青自然平天諸獄考鬼靈官，
　　酆都山虛天玄都元政諸獄考鬼靈官，
　　酆都山正刑萬死泉曲諸獄考鬼靈官，
　　酆都山九天寒冰鑊湯諸獄考鬼靈官，
　　地府泥犁刀山沸沙沸屎諸獄考鬼靈官，
　　地府黑耳火車鐵牀峽石諸獄考鬼靈官，
　　地府寒冰剝皮畜生刀兵諸獄考鬼靈官，
　　地府鐵磨灰河鐵冊蛆蟲洋銅諸獄考鬼靈官，
　　城隍社廟靈壇林野原隰地獄官，
　　地府太玄本際童子夜光玉女，
　　察命童子護戒威神，
　　五帝直符六宮掾吏，
　　六道都案主者輪迴六道大神，
　　地府五道大神，
　　地府業鏡使者業秤使者，
　　奈河判官鐵船使者橋梁部眾，
　　無毒鬼王無常鬼王，
　　地府九億鬼王，
　　追魂引魂使者，
　　持幡開道使者，
　　巨天力士執罰神兵，
　　陰境飛雷電吏，
　　牛頭馬面羅剎夜叉等眾。
　　東華九光李夫人，
　　南極三明樊夫人，
　　西靈七英王夫人，
　　北真紫微王夫人，
　　上元玉華黃夫人，
　　東岳司命呂夫人，
　　北岳佐命蔣夫人，
　　中岳佐命秦夫人，
　　水官佐命武夫人，
　　水官佐命馮夫人，
　　漁陽高真人，
　　雷平山養龍雷真人，
　　句曲山錢真人，
　　與世館孫真人，
　　中岳佐命潘真人，
　　簡寂陸真人，
　　昇真王真人，
　　王屋山貞一馬真人，
　　茅山玄靜李真人，
　　茅山真伯徐真人，
　　廣成杜真人，
　　清都張真人，
　　虛靖天師玄通弘悟張真君，
　　清虛妙道救苦薩真人。
　　天下名山古今修真得道神仙真侶，
　　天下名山古今成真證道女真仙侶，
　　東嶽九土仙官，
　　南嶽三土仙官，
　　中嶽十二土仙官，
　　西嶽七土仙官，
　　北嶽五土仙官，
　　東華司命真君，
　　南極注生真君，
　　中元定祿真君，
　　西靈掌筭真君，
　　北真司錄真君。
　　華陽洞蕭間宮主者仙官，
　　華陽洞童初府主者仙官，
　　華陽洞易遷宮主者仙官，
　　華陽洞含真館主者仙官，
　　王屋山小有清虛洞天仙官，
　　委羽山大有空明洞天仙官，
　　西城山太玄極真洞天仙官，
　　西玄山三玄極真洞天仙官，
　　青城山寶仙九室洞天仙官，
　　天台赤城山上清玉平洞天仙官，
　　羅浮山朱明耀真洞天仙官，
　　句曲山金壇華陽洞天仙官，
　　林屋山尤神幽墟洞天仙官，
　　括蒼山城德隱真洞天仙官，
　　霍僮山霍林洞天仙官，
　　東嶽太山蓬玄太空洞天仙官，
　　南嶽衡山朱陵太虛洞天仙官，
　　西嶽華山太極總仙洞天仙官，
　　北嶽恒山太一總玄洞天仙官，
　　中嶽嵩山上帝思真洞天仙官，
　　峨嵋山虛靈太妙洞天仙官，
　　廬山仙靈詠真洞天仙官，
　　四明山丹山赤水洞天仙官，
　　陽明山極玄太元洞天仙官，
　　太白山真德洞天仙官，
　　西山天寶極真洞天仙官，
　　太溈山好生玄上洞天仙官，
　　潛山天柱司玄洞天仙官，
　　鬼谷山太玄司真洞天仙官，
　　武夷山昇真元化洞天仙官，
　　玉笥山太秀法樂洞天仙官，
　　華蓋山容城太玉洞天仙官，
　　蓋竹山長曜寶元洞天仙官。
　　都嶠山寶玄洞天仙官，
　　白石山瓊秀長真洞天仙官，
　　勾漏山玉闕寶圭洞天仙官，
　　九嶷山朝真太虛洞天仙官，
　　洞陽山洞明隱真洞天仙官，
　　幕阜山洞真太虛洞天仙官，
　　大酉山大酉華妙洞天仙官，
　　金庭山金庭崇妙洞天仙官，
　　麻姑山丹霞洞天仙官，
　　仙都山玄都祈仙洞天仙官，
　　青田山青田大鶴洞天仙官，
　　鍾山朱湖太生洞天仙官，
　　良常山良常方會洞天仙官，
　　紫蓋山紫玄洞照洞天仙官，
　　天目山太微玄蓋洞天仙官，
　　桃源山白馬玄光洞天仙官，
　　金華山金華洞元洞天仙官。
　　地肺山福地主仙錄君，
　　蓋竹山福地主仙錄君，
　　石磕山福地主仙錄君，
　　東仙山福地主仙錄君，
　　西仙山福地主仙錄君，
　　南田山福地主仙錄君，
　　玉瑠山福地主仙錄君，
　　青嶼山福地主仙錄君，
　　郁木坑福地主仙錄君，
　　丹霞洞福地主仙錄君，
　　君山福地主仙錄君，
　　大若巖福地主仙錄君，
　　桂源福地主仙錄君，
　　靈墟福地主仙錄君，
　　沃州福地主仙錄君，
　　天姥岺福地主仙錄君，
　　若耶溪福地主仙錄君，
　　金庭山福地主仙錄君，
　　清遠山福地主仙錄君，
　　安山福地主仙錄君，
　　鵝羊山福地主仙錄君，
　　洞真墟福地主仙錄君，
　　清玉壇福地主仙錄君，
　　光天壇福地主仙錄君，
　　洞靈源福地主仙錄君，
　　洞宮山福地主仙錄君，
　　陶宮山福地主仙錄君，
　　三皇井福地主仙錄君，
　　欄柯山福地主仙錄君，
　　芹溪福地主仙錄君，
　　龍虎山福地主仙錄君，
　　靈山福地主仙錄君，
　　泉源福地主仙錄君，
　　金精山福地主仙錄君，
　　閤皂山福地主仙錄君，
　　始豐山福地主仙錄君，
　　逍遙山福地主仙錄君，
　　東白源福地主仙錄君，
　　鉢池山福地主仙錄君，
　　論山福地主仙錄君，
　　毛公壇福地主仙錄君，
　　雞籠山福地主仙錄君，
　　桐柏山福地主仙錄君，
　　平都山福地主仙錄君，
　　綠羅山福地主仙錄君，
　　虎溪山福地主仙錄君，
　　彰觀山福地主仙錄君，
　　抱犢山福地主仙錄君，
　　大面山福地主仙錄君，
　　辰山福地主仙錄君，
　　馬迹山福地主仙錄君，
　　德山福地主仙錄君，
　　高溪福地主仙錄君，
　　藍水福地主仙錄君，
　　玉峰山福地主仙錄君，
　　天柱山福地主仙錄君，
　　商谷山福地主仙錄君，
　　張公洞福地主仙錄君，
　　司馬海橋地主仙錄君，
　　長白山福地主仙錄君，
　　中條山福地主仙錄君，
　　菱湖魚澄洞主仙錄君，
　　綿竹山福地主仙錄君，
　　瀘水福地主仙錄君，
　　甘山福地主仙錄君，
　　瑰山福地主仙錄君，
　　金城山福地主仙錄君，
　　雲山福地主仙錄君，
　　北邙山福地主仙錄君，
　　廬山福地主仙錄君，
　　東海山福地主仙錄君。
　　東方至真神仙一切大聖眾，
　　南方至真神仙一切大聖眾，
　　西方至真神仙一切大聖眾，
　　北方至真神仙一切大聖眾，
　　東北方至真神仙一切大聖眾，
　　東南方至真神仙一切大聖眾，
　　西南方至真神仙一切大聖眾，
　　西北方至真神仙一切大聖眾，
　　上方至真神仙一切大聖眾，
　　下方至真神仙一切大聖眾，
　　天妃聖母海島龍神。
　　乾宮六白神，
　　坎宮一白神，
　　艮宮八白神，
　　震官三碧神，
　　巽宮四綠神，
　　禺官九紫神，
　　坤宮二黑神，
　　兌宮七赤神，
　　中宮五黃神。
　　東方道都大主者，
　　南方道都大主者，
　　西方道都大主者，
　　北方道都大主者，
　　東北道都大主者，
　　東南道都大主者，
　　西南道都大主者，
　　西北道都大主者，
　　上方道都大主者，
　　下方道都大主者。
　　揚州社令神，
　　冀州社令神，
　　荊州社令神，
　　青州社令神，
　　徐州社令神，
　　豫州社令神，
　　雍州社令神，
　　梁州社令神，
　　衮州社令神。
　　靈壇青龍白虎朱雀玄武神君，
　　天門地戶人門鬼路神君，
　　靈壇六甲六丁大神，
　　靈壇八卦九宮大神，
　　靈寶八方威神，
　　九鳳破穢官君，
　　五帝五龍神君，
　　乾羅嗒那使者，
　　洞罡太玄使者，
　　吞魔食鬼將軍，
　　銅頭鐵面騎吏解穢合干官屬，
　　京都城隍之神，
　　天符都天總管金容元帥大帝，
　　地符副帥至聖魔王，
　　五方五炁行瘟使者，
　　和瘟匡阜真人，
　　勸善明覺大師，
　　十二年王大神，
　　十二月將大神，
　　十二日分使者，
　　十二時辰使者，
　　二十四氣使者，
　　七十二候神王，
　　行瘟南曹使者，
　　行瘟北院判官，
　　行諸般瘟疫病使者，
　　俵藥處士持藥大神，
　　瘟司諸獄官僚顯化一切威靈，
　　道林真覺普濟禪師，
　　晉尚書令忠貞卞公之神，
　　南唐劉越王之神，
　　護國嘉濟江東崇惠忠佑之神，
　　元衛國忠肅公之神，
　　都督晏元帥平浪侯，
　　國冊祀典諸廟之神，
　　司竈之神，
　　中霤之神，
　　司戶之神，
　　當境土地正神雲廚監齋大神。
　　無上黃籙大齋立成儀卷之五十三竟
　　無上黃籙大齋立成儀卷之五十四
　　神位門
　　右一班
　　玉虛上帝，
　　太微玉帝，
　　少微天帝，
　　太陽炎極朱明上帝，
　　皇極上清金闕帝君，
　　上清金闕梵行崇聖帝君，
　　無上玄老上帝君，
　　混沌太無元高上虛皇帝君。
　　玉清虛無天尊，
　　玉清大悲天尊。
　　玉清後聖瓊闕天尊，
　　上元日宮皇極天尊，
　　下元星宮眾妙天尊。
　　東方玉寶皇上慈悲救苦天尊，
　　南方玄真萬福好生救苦天尊，
　　西方太妙至極平等救苦天尊，
　　北方玄上玉晨大慈救苦天尊，
　　東北方度仙上聖普濟救苦天尊，
　　東南方好生度命無量救苦天尊，
　　西南方太靈虛皇普度救苦天尊，
　　西北方無量太華惠化救苦天尊，
　　上方玉虛明皇徧慈救苦天尊，
　　下方真皇洞神廣濟救苦天尊，
　　靈寶至真明皇道君，
　　天帝君天帝丈人。
　　大羅天帝君，
　　大羅北帝君，
　　大羅玄丘玉帝君，
　　大羅中元尊帝君，
　　大羅九玄帝君。
　　元精波羅摩褥天帝，
　　入色水無量億羅天帝，
　　玄精正炁首納凈天帝，
　　梵行上清炁首惒邊凈天帝，
　　玄梵玉虛元精羅迦凈明天帝，
　　大梵玄元炁離祕心行如天帝，
　　寶梵無色上真炁番羅玄妙天帝，
　　飛梵行真上玄荅福德天帝，
　　雲梵流精中元近懿際淳天帝，
　　大梵玄清元精荅惒近際天帝，
　　靈梵上清化靈須陀結愛天帝，
　　行元清玄靈炁須達天帝，
　　無名至極洞微梵寶天帝，
　　空室中天續元伊檀天帝，
　　綠梵自然識梵永和天帝，
　　雲梵上行維先阿慾天帝，
　　洞微玄上梵無阿竭含那天帝，
　　極色上行梵泥羅先若夷天帝，
　　上清太素高虛洞耀三元道君，
　　上清上元太素三元君，
　　上清中元紫素三元君，
　　上清下元黃素三元君，
　　上清紫宸天帝，
　　上清紫宸太微天帝，
　　上清紫宸太微九道高上玉晨君，
　　上清太虛上霄飛神中玄黃炁君，
　　上清紫元太微八素三元玄晨君，
　　上清太平金闕帝晨後聖玄元上道君，
　　上清八景老君，
　　太清高虛洞曜三元主大道君。
　　紫虛玉皇先生紫宸道君，
　　紫虛三元紫精道君，
　　紫虛真陽元老玄一道君，
　　紫虛上皇先生紫宸道君，
　　紫虛皇上大帝道君，
　　紫虛皇老上帝道君，
　　紫虛青靈安老玄元道君，
　　紫虛皇清洞真道君，
　　紫虛元靈高上太素道君，
　　紫清玄真九元無上虛皇道君。
　　高清三元玄老虛皇玉晨道君，
　　高清三元晨沖黃境元臺虛一道君，
　　高清皇上真老中元道君，
　　高清太極大道元景道君，
　　高清無英中真上玄道君，
　　上清上真玄虛高上虛皇道君。
　　高上虛玄元始丈人，
　　高上九玄四始天王，
　　高上太空九天丈人道君，
　　高上玄虛九天真王道君，
　　高上空洞混化九天元父道君，
　　高上空虛自然九天真母道君，
　　高上玉寶九霄太真丈人道君，
　　高上紫英九霄太真玉道君，
　　高上玉虛太始先生道君。
　　洞清九微太真王東華上相青童道君，
　　上宰西城總真王真君，
　　上保太丹宮南極元君，
　　上傅白山宮太素元君，
　　洞清太元玄都九炁丈人主仙道君，
　　洞清小有玉真主圖真王道君，
　　洞清玄洲二十九真仙伯司禁君，
　　青陽府玄會始景老子大道君。
　　高上玉寶元皇道君，
　　高上真寶元皇道君。
　　東極真王扶桑大帝，
　　南極真王丹陵大帝，
　　西極真王素靈大帝，
　　北極真王洞陰大帝。
　　甲子天皇君，
　　甲申地皇君，
　　甲寅人皇君。
　　先天太一元君，
　　無上雌一帝真九光聖母，
　　三天陽魂太一聖母，
　　三素洞陰太微聖母，,
　　九華九楊空洞飛生聖母，
　　太陰神光玄極青帝聖母，
　　元陽九華委夷皓真聖母，
　　梵寶昌陽洞冥玄光聖母，
　　萬炁絕俱紫光列紀聖母，
　　九天無量三珠太一元君，
　　九炁素生元妃，
　　大洞迴元羽真，
　　靈曜元君，
　　無上混元元君，
　　靈寶巴元君，
　　碧落元君，
　　九天像帝元君，
　　太素三元君，
　　白素元君，
　　黃素元君，'
　　紫素元君，'
　　太極帝妃，:
　　洞玄太真夫人，
　　太微玄清左夫人，
　　南極紫元夫人，
　　中元上真，
　　諸天聖母上真元妃。
　　太清右九天保命天帝君，
　　太清右九天影元天帝君，
　　太清右定形天帝君，
　　太清右無終天帝君，
　　太清右陰陽天帝君，
　　太清惠景天帝君，
　　太清攝正天帝君，
　　太清悟玄天帝君，'
　　太清遼邈天帝君，
　　太清旋行天帝君，
　　太清立功天帝君，
　　太清仙徒無數天帝君，
　　太清八音天帝君，
　　太清大衍天帝君，
　　太情元皇象天帝君，
　　太清無涯天帝君，
　　太清杳冥天帝君，
　　太清等劫仞天帝君，
　　太清端麗天帝君，
　　太清靈真天帝君，
　　太情應感天帝君，
　　太清金剛主天帝君，
　　太清億劫天帝君，
　　太清輪迴天帝君，
　　太清真身天帝君，
　　太清太虛天帝君，
　　太清太源天帝君，
　　太清太開天帝君，
　　太清色空天帝君，
　　太清妙色天帝君，
　　太清歸空天帝君，
　　太清瓊都天帝君，
　　太清無窮天帝君，
　　太清無形天帝君，
　　太清無影天帝君，
　　太清無邊天帝君，
　　太清萬變天帝君，
　　太清青真天帝君，
　　太清功果天帝君，
　　太清無際天帝君，
　　太清惠源天帝君，
　　太清圓滿天帝君，
　　太清福慶天帝君，
　　太清行道天帝君，
　　太清寂然天帝君，
　　太清澄澄天帝君，
　　太清實想天帝君，
　　太清定志天帝君，
　　太清通碁天帝君，
　　太清散花天帝君，
　　太清消魔天帝君，
　　太清鳳城天帝君，
　　太清三洞天帝君，
　　太清玉籙天帝君，
　　太清凝象天帝君，
　　太清瑞應天帝君，
　　太清開劫盤石天帝君，
　　太清三天大赤天帝君，
　　太清慶雲天帝君，
　　太清妙覺天帝君，
　　太清變化天帝君，
　　太清儲曜常期考校天帝君，
　　太清皎然天帝君，
　　太清升玄天帝君，
　　太清惠明天帝君。
　　東方青靈始老九炁天君，
　　南方丹靈真老三炁天君，
　　西方皓靈皇老七炁天君，
　　北方玄靈元老五炁天君，
　　中央黃靈元老一炁天君，
　　上清瓊宮東華玉真青帝君，
　　上清瓊宮南極玉真赤帝君，
　　上清瓊宮西靈玉真白帝君，
　　上清瓊宮北真玉真炁帝君，
　　上清瓊宮中黃玉真黃帝君。
　　希微蒼帝，
　　中微赤帝，
　　紫微白帝，
　　玄微黑帝，
　　始微上帝，
　　宣微下帝，
　　九微內帝。
　　三天命魔法主，
　　三天大洞法主，
　　九天妙寶法主，
　　三天廣霞法主，
　　三天衛聖大君，
　　三天飛騎羽服君，
　　三天神羽通聖君，
　　三天九鳳真仙君，
　　三天王皇譜錄君，
　　三天玄明神仙君，
　　三天長生大法君，
　　三天高上玄廣君，
　　三天無極承天君，
　　三天玄始天七星君，
　　三天高上都督君，
　　三天高上靖魔君，
　　三天高上中法君，
　　三天定陽九數君，
　　三天八素太玄君，
　　九天金室君，
　　九天開劫運化君，
　　九天道化君，
　　九天司禁都仙君，
　　九天玉虛君，
　　上皇先生紫晨君，
　　真陽元老玄一君，
　　上清紫精三素君，
　　皇清洞真君，
　　皇上四老道中君，
　　皇初紫靈元君，
　　青精上真內景君，
　　太初九素金華景元君，
　　天皇上真玉華三元君，
　　虛皇房真晨君，
　　五方五斗斗中中真考校君，
　　金闕上聖太平天帝上景君，
　　上清八皇老君，
　　西華太素玉臺輔相九靈真仙。
　　東方玉寶大神，
　　南方玄真大神，
　　西方大妙大神，
　　北方紫陽大神，
　　東北方度化大神，
　　東南方好生大神，
　　西南方明華大神，
　　西北方玄明大神，
　　上方玉虛大神，
　　下方真皇大神。
　　東方無極啟靈神王，
　　南方無極華景神王，
　　西方無極育素神王，
　　北方無極元精神王，
　　東北無極定運神王，
　　東南無極開生神王，
　　西南無極成德神王，
　　西北無極玄寶神王，
　　上方無極天樞神王，
　　下方無極地關神王。
　　燿祺靈藪天帝，
　　瑜昉智參天帝，
　　乙羅沖式天帝，
　　景妙盡思天帝，
　　田靈緒成天帝，
　　離真合玄變極天帝，
　　道依顯靜虛神天帝，
　　歷思證理明通天帝，
　　持容慶緒拱化天帝，
　　樂佑思真管熙天帝，
　　魯咸至中天帝，
　　英齊裕管天帝，
　　栗還玄沖天帝，
　　周極盟真天帝，
　　明洞祕思天帝，
　　康宗揚義超無天帝，
　　敦極洞皇天帝，
　　照志演微天帝，
　　太始昭生天帝，
　　嚴極靜修天帝，
　　直輪渾樞天帝，
　　吉靈化時天帝，
　　溫閔成儀天帝，
　　肅圓恭慶天帝，
　　惠祖龍坡天帝，
　　寂無常善天帝，
　　蒙玄靈示天帝，
　　妙度進良天帝，
　　擷景諛真天帝，
　　九真太羽天帝，
　　默和隆度天帝，
　　幽無委玄天帝。
　　東方碧落空歌至真大神，
　　南方碧落空歌至真大神，
　　西方碧落空歌至真大神，
　　北方碧落空歌至真大神，
　　東北方碧落空歌至真大神，
　　東南方碧落空歌至真大神，
　　西南方碧落空歌至真大神，
　　西北方碧落空歌至真大神，
　　上方碧落空歌至真大神，
　　下方碧落空歌至真大神。
　　東方無極玉音神王，
　　南方無極玉音神王，
　　西方無極玉音神王，
　　北方無極玉音神王，
　　東北方無極玉音神王，
　　東南方無極玉音神王，
　　西南方無極玉音神王，
　　西北方無極玉音神王，
　　上方無極玉音神王，
　　下方無極玉音神王。
　　碧梵玄元天帝，
　　碧空臻際天帝，
　　碧羅玄元天帝，
　　碧合澄開天帝，
　　碧顏朱景天帝，
　　碧宏虛曠天帝，
　　碧真洞陽天帝，
　　碧瑤絳宮天帝，
　　碧霞明素天帝，
　　碧無耀洞天帝，
　　碧運始圖天帝，
　　碧浩正虛天帝，
　　碧神照智天帝，
　　碧沖紫耀天帝，
　　碧蓋梵空天帝，
　　碧洞霞陽天帝，
　　碧華開曆天帝，
　　碧梵明遙天帝，
　　碧光寒華天帝，
　　碧液注延天帝，
　　碧丹化炁天帝，
　　碧廓慈明天帝，
　　碧落歌音天帝，
　　碧虛凝陽天帝。
　　東方青帝梁虛生化胎至真大神，
　　南方赤帝仲明賓除穢至真大神，
　　西方白帝翊成豫化胎至真大神，
　　北方黑帝元道明除穢至真大神，
　　東北八景明微君化胎至真大神，
　　東南八景玄靈君除穢至真大神，
　　西南八景真華君化胎至真大神，
　　西北八景靈暉君除穢至真大神，
　　上方八景吟穴君化胎至真大神，
　　下方八景祕形君除穢至真大神。
　　東方無極定生神王，
　　南方無極感化神王，
　　西方無極變胎神王，
　　北方無極斷根神王，
　　東北無極易胞神王，
　　東南無極解結神王，
　　西南無極散節神王，
　　西北無極極真神王，
　　上方無極去邪神王，
　　下方無極除穢神王。
　　至真回堂天帝，
　　虛洞普搖天帝，
　　遠師崇濟天帝，
　　皓景環宗天帝，
　　略無燕神天帝，
　　牛岵兆壺天帝，
　　妙宮蔽無天帝，
　　顧靈定虛天帝，
　　喬繁麗空天帝，
　　持命典仙天帝，
　　元師究申天帝，
　　霸澤回華天帝，
　　太素夷微天帝，
　　序乾標合天帝，
　　道表臻祥天帝，
　　冥轉運邦天帝，
　　龍玄胎神天帝，
　　丘定漾氣天帝，
　　昭力支羅天帝，
　　孝至岡虞天帝，
　　洞化寶陽天帝，
　　靈緒混甘天帝，
　　救牢拔塗天帝，
　　流曜絳章天帝，
　　耿易火帝天帝，
　　意寶聚真天帝，
　　溉本歷孚天帝，
　　河陣肆師天帝，
　　鑄精育神天帝，
　　胞命元化凈光天帝，
　　芒兟欲度天帝，
　　觀竺吉猷天帝。
　　東方青宮救苦大神，
　　南方朱宮明悟大神，
　　西方素靈官玄定大神，
　　北方紫元宮幽感大神，
　　東北酆都宮雲營大神，
　　東南九幽宮拔罪大神，
　　西南泉曲宮度生大神，
　　西北天福宮超化大神，
　　上方真都宮靈妙大神，
　　下方玄妙宮寂定大神。
　　東方無極龍威神王，
　　南方無極丹靈神王，
　　西方無極皓華神王，
　　北方無極玄英神王，
　　東北無極鍊度神王，
　　東南無極變身神王，
　　西南無極復相神王，
　　西北無極正精神王，
　　上方無極火府神王，
　　下方無極返形神王。
　　基化正宣天帝，
　　由明應玄天帝，
　　極樂樞明天帝，
　　變真九仙天帝，
　　耀靈華運天帝，
　　不驕悲識天帝，
　　佑祺素寶周儲天帝，
　　歷爽古澠弘思天帝，
　　李檀舜籍天帝，
　　霞洞宴王天帝，
　　剎聽化高天帝，
　　封冥錄陰天帝，
　　度魂升慶天帝，
　　超對希樂天帝，
　　慈登福果天帝，
　　神校司官領錄天帝，
　　應祈勝妙天帝，
　　通化慮仙易真天帝，
　　久世坰畿影化天帝，
　　道戶寂然天帝，
　　敏正遙靈師補天帝，
　　玉都蕭韓主成天帝，
　　昇虛玄變天帝，
　　梵行大無天帝，
　　太微玉華天帝，
　　微覺宗仙天帝，
　　度靈蹟真天帝，
　　董正黎辯天帝，
　　陰臺總按天帝，
　　岳韶遷證天帝，
　　龍化真惠天帝，
　　女青據文天帝。
　　東方大慈九炁救苦天君，
　　南方大智三炁赦罪天君，
　　西方大明七炁執法天君，
　　北方大惠五炁息苦天君，
　　東北大悲梵炁破獄天君，
　　東南除過梵炁九幽天君，
　　西南大心梵炁拔罪天君，
　　西北大仁梵炁玉匱天君，
　　上方普濟一十二炁萬福天君，
　　下方不動五炁玄母天君。
　　東方無極道化神王，
　　南方無極度生神王，
　　西方無極堅德神王，
　　北方無極玄照神王，
　　東北無極救苦神王，
　　東南無極拔罪神王，
　　西南無極濟苦神王，
　　西北無極赦罪神王，
　　上方無極升度神王，
　　下方無極普惠神王。
　　王餘明報天帝，
　　蒼靈洞籍天帝，
　　妙極神際天帝，
　　長智通奇天帝，
　　救籍惇和天帝，
　　道明雲覬天帝，
　　德育正化天帝，
　　玄靈妙濟天帝，
　　虛璲澄廉天帝，
　　彰容克閒天帝，
　　奏須曆凈天帝，
　　太妙希玄天帝，
　　和遲竟觀天帝，
　　深極勝高天帝，
　　鬼樞星映天帝，
　　超氣皇度天帝，
　　昭寅澄觀天帝，
　　蕩拂遠想天帝，
　　靈微四極天帝，
　　月廣曜虛天帝，
　　昌宜管祖天帝，
　　敕嚴制魔天帝，
　　紫華慶陽天帝，
　　常憫亟濟天帝，
　　征旗闢盧天帝，
　　疆朋拯機天帝，
　　太極允明天帝，
　　擢儲烈和天帝，
　　浸微液華天帝，
　　河都曲泉天帝。
　　東方無極道寂大神，
　　南方無極神力大神，
　　西方無極攝精大神，
　　北方無極玄運大神，
　　東北無極尸魔大神，
　　東南無極靈儀大神，
　　西南無極胎靈大神，
　　西北無極機用大神，
　　上方無極化屍大神，
　　下方無極受形大神。
　　東方無極蘊光神王，
　　南方無極開明神王，
　　西方無極大氣神王，
　　北方無極子育神王，
　　東北無極感德神王，
　　東南無極變生神王，
　　西南無極道母神王，
　　西北無極元父神王，
　　上方無極生尸神王，
　　下方無極回形神王。
　　利慶昭華天帝，
　　浮輿秉衡天帝，
　　汩沱灧流天帝，
　　少正除皇天帝，
　　角滌聚蚿天帝，
　　記淀蕕休天帝，
　　道治區玄天帝，
　　洞幽浚微天帝，
　　錫華紫真天帝，
　　商廬蕆文天帝，
　　壯拔閱芒天帝，
　　報遵陽彭天帝，
　　火藏照沙天帝，
　　黃靈剡湧天帝，
　　谷羅應仙天帝，
　　睹佃幼明天帝，
　　鎮混洞香天帝，
　　乾庇邈虛天帝，
　　烈命周隅天帝，
　　誾正雅樞天帝，
　　濯幹紇化天帝」
　　□回奉靈天帝，
　　夜河司靈天帝
　　太紫輪真天帝，
　　寶康紫陽天帝，
　　暴映神變天帝，
　　望昇持天帝，
　　太始珍輝天帝，
　　朝衛尊景天帝，
　　妙禁霄址天帝，
　　典教曆紀天帝，
　　照罪解尸天帝，
　　東方多聞大神，
　　南方多目大神，
　　西方堅住大神，
　　北方定海大神，
　　東北神用大神，
　　東南權化大神，
　　西南道聰大神；
　　西北玄藏大神，
　　上方永生大神，
　　下方息化大神。
　　東方無極情信神王，
　　南方無極明感神王，
　　西方無極堅立神王，
　　北方無極海空神王，
　　東北方無極聖仙神王，
　　東南方無極妙惠神王，
　　西南方無極定常神王，
　　西北方無極證真神王，
　　上方無極元影神王，
　　下方無極不回神王。
　　玉娑平海天帝，
　　喬炎祥備天帝，
　　雲碭龍磧天帝，
　　麗性希矇天帝，
　　鎮相流誓天帝，
　　岳樊膏汀天帝，
　　凝仙鹿觀天帝，
　　斗補玄司天帝，
　　崿鱗飛機天帝，
　　洞炎赤圭天帝，
　　陽祈正父天帝，
　　金律整靈天帝，
　　烏稷無變天帝，
　　神歸合明天帝，
　　太元機省天帝，
　　校錄定真天帝，
　　明玄聖皇天帝，
　　曲生司世天帝，
　　總梵極元天帝，
　　玄化典法天帝，
　　華晶慶霄天帝，
　　列星交微天帝，
　　卯化液流天帝，
　　媾玉中華天帝，
　　太極抱愛天帝，
　　丹精朱闕天帝，
　　玄生象帝之君，
　　九華天真皇人，
　　赤明和陽天帝，
　　玄明恭華天帝，
　　曜明宗飄天帝，
　　竺落皇茄天帝，.
　　虛明堂曜天帝，
　　觀明端靖天帝，
　　玄明恭慶天帝，
　　太煥極瑤天帝，
　　皓庭霄度天帝，
　　淵通元洞天帝，
　　太文翰寵妙成天帝，
　　太素秀樂禁上天帝，
　　太虛無上常融天帝，
　　太釋玉隆騰勝天帝，
　　龍變梵度天帝，
　　太極平育賈奕天帝。
　　帝昊英君，
　　帝尊靈君，
　　帝無懷君，
　　帝臨君，
　　帝魁君，
　　帝赫胥君，
　　帝大庭君，
　　帝綱君，
　　太上梵寶元陽君，
　　九天金籙無量壽生神尊君。
　　無上黃籙大齋立成儀卷之五十四竟
　　無上黃籙大齋立成儀卷之五十五
　　神位門
　　右二班
　　黃華素曜元精太陰皇君，
　　火德熒惑執法星君，
　　水德辰星伺晨星君，
　　神首羅建星真君，
　　天乙紫炁道曜星君，
　　太陰素靈洞明大丹元君，
　　太陰洞明青桂黃華元君，
　　太陰鬱羅廣曜黃素元君，
　　太陰鬱羅廣曜素通元君，
　　太陰素華洞明太光元妃，
　　黃華石景水母，
　　流光夫人，
　　圓光散輝童子玉女，
　　月宮黃華主宰，
　　太丹熒惑大洞元生太靈運機皇君，
　　南陽炎惑元梵執法延壽司錄君，
　　南極太赤皇靈寶魄耀魂君，
　　太辰玄洞元華鬱丹君，
　　玄曜玉洞玄乃太楓五仙君，
　　太極大仙元皇君，
　　南極注生大帝，
　　好生司馬真君。
　　南斗天府司命真君，
　　南斗天相司錄真君，
　　南斗天梁延壽真君，
　　南斗天同益筭真君，
　　南斗天樞鍊魂真君，
　　南斗天機上生真君。
　　東斗陽度星君，
　　東斗陽昌星君，
　　東斗陽巨星君，
　　東斗陽惠星君，
　　東斗陽廣星君，
　　東斗陽輝星君。
　　西斗陰燾星君，
　　西斗陰受星君，
　　西斗陰領星君，
　　西斗陰筭星君，
　　西斗陰召星君，
　　西斗陰考星君。
　　中斗大魁星君，
　　中斗大理星君，
　　中斗大籍星君，
　　中斗大訓星君，
　　中斗大申星君，
　　中斗大固星君，
　　中斗大濟星君。
　　角宿天門星君，
　　亢宿天庭星君，
　　氐宿天府星君，
　　房宿天駟星君，
　　心宿天王星君，
　　尾宿天雞星君，
　　箕宿天津星君，
　　斗宿天廟星君，
　　牛宿天機星君，
　　女宿天紐星君，
　　虛宿天卿星君，
　　危宿天錢星君，
　　室宿天廪星君，
　　壁宿天市星君，
　　奎宿天捋星君，
　　婁宿天獄星君，
　　胃宿天倉星君，
　　昴宿天目星君，
　　畢宿天耳星君，
　　紫宿天屏星君，
　　參宿天水星君，
　　井宿天泉星君，
　　鬼宿天匱星君，
　　柳宿天廚星君，
　　星宿天庫星君，
　　張宿天秤星君，
　　翼宿天都星君，
　　軫宿天階星君，
　　日月星宿真人，
　　日月星宿玉童。
　　太皡伏羲氏，
　　百穀祖主炎帝神農氏，
　　黃帝軒轅氏，
　　帝金天氏，
　　帝高陽氏，
　　帝高辛氏，
　　帝陶唐氏，
　　帝有虞氏，
　　九地祖主后稷元真，
　　夏禹王，
　　商湯王，
　　周文王，
　　周武王，
　　周公大聖，
　　皇夔稷契伊傅召公諸大仙賢，
　　先聖大成至聖文宣王，
　　亞聖十哲諸大仙賢，
　　歷代帝王聖賢。
　　大社之神，
　　大稷之神，
　　天蓬蒼天上帝，
　　天猷丹天上帝，
　　翊聖皓天上帝，
　　佑聖玄天上帝。
　　洞玄左真上帝，
　　洞玄右真上帝，
　　洞玄左真上相，
　　洞玄右真上相，
　　洞玄紫府道紀，
　　洞玄玄都太卿，
　　洞玄紫府上相，
　　洞玄玄都上相，
　　洞玄左真上卿，
　　洞玄右真上卿，
　　洞玄玉虛侍郎，
　　洞玄紫微大夫，
　　洞玄紫微太監，
　　洞玄紫微真令，
　　洞玄極仙正都護，
　　洞玄玉宸大丞，
　　洞玄玄都大丞，
　　洞微宮總仙都司君。
　　太極典經中臺侍郎，
　　太極金闕侍郎，
　　太極太陽炎精上相，
　　太極虛無炎上三炁輔宰，
　　太極玄洲九仙伯，
　　太極上卿廣玄真人，
　　太極上玄虛素卿，
　　太極法師高上紫虛真人，
　　太極上仙九靈大夫，
　　太極左元大夫，
　　太極中候君，
　　太極中臺左大夫，
　　太極中臺左都尉，
　　太極左都司禁，
　　太極右上司仙郎，
　　太極左仙公萬華先生，
　　太極右仙公玄洲玉晨先生，
　　三清上境自然大仙天真皇人，
　　太慈大悲救苦真人，
　　太慈大悲大慧真人，
　　大慈普濟真人，
　　大慈普度真人，
　　上清左玄真人，
　　上清右玄真人，
　　三洞寶經九等法籙上聖高#1，
　　東方華林境界靜境真人，
　　南方梵天境界真老真人，
　　西方金光境界法寶真人，
　　玉清右明房紫霞保生真人，
　　玉清右中和真人，
　　玉清右運炁真會真人，
　　上元左真玄會真人，
　　上元中真隆會真人，
　　上元右真昌會真人，
　　雲宮太真寒林大師。
　　玉清東南方九玄延輔真人，
　　玉清素天秘藏真人，
　　玉清總仙九玄延輔真人，
　　玉清南方無上丹房真人，
　　玉清無上絳闕真人，
　　玉清九天護法真人，
　　玉清普光絳闕真人，
　　玉清大智力真人，
　　玉清西方元始三台真人，
　　玉清元始初劫延生真人，
　　玉清元始沖寂養育真人，
　　玉清洞幽太霞護命真人，
　　玉清北方大羅太玄真人，
　　玉清大羅妙行真人，
　　玉清大羅梵天真人，
　　玉清大成應玄真人，
　　玉清執符赦罪真人，
　　玉清開光破獄真人，
　　北方真定境界救苦真人，
　　東北長樂境界妙音真人，
　　東南碧霞境界真定真人，
　　西南曜真境界瓊光真人，
　　西北妙道境界濟苦真人，
　　上方玄都境界妙行真人，
　　下方水運境界太極真人，
　　十方救苦童子諸妙善神。
　　玉清右玄真人，
　　玉清右獨覺真人，
　　玉清右大惠真人，
　　玉清右無極真人，
　　玉清右受事真人，
　　玉清右總仙法師，
　　玉清右妙行真人，
　　玉清右太素真人，
　　玉清右靜度真人，
　　玉清右入玄真人，
　　玉清右靜梵真人，
　　玉清右空寂真人，
　　玉清右法印真人，
　　玉清右煉化真人，
　　玉清右廣通真人，
　　玉清右西華真人，
　　玉清右臺通玄真人，
　　玉清滅罪濟苦真人，
　　玉清上方青華玉宮真人，
　　玉清紫微金闕真人，
　　玉清太華真人。
　　上清太微玄極太一真人，
　　上清太微紫晨寶華真人，
　　上清太微安寶清華真人，
　　上清太微始老大司命真人，
　　上清太微景陽萬福真人，
　　上清太微洞真明德真人，
　　上清太微三景太虛真人，
　　上清太微丹靈素德真人，
　　上清太微瓊華白元真人，
　　上清太微西華道德真人，
　　上清太微紫霞元陽真人，
　　上清太微紫極大智真人。
　　上清右太玄真人，
　　上清右大明真人，
　　上清右傳教真人，
　　上清右輔教真人，
　　上清右諸天受事真人，
　　上清右玄闕真人，
　　上清右天覺真人，'
　　上清右玉室真人，
　　上清右月精真人，
　　上清右玄真人，
　　上清右佐輔真人。
　　太清右玄真人，
　　太清右洞虛真人，
　　太清右南華真人，
　　太清右抱朴真人，
　　波羅尼密不驕樂天左大勢力真人。
　　左通玄萬變真人，
　　左法橋大智真人，
　　左丞仙惠明真人，
　　左無上大覺真人，
　　左元皇聖真人，
　　左五天立天真人，
　　左功侔力真人，
　　左造化應真人，
　　左仙駕空真人，
　　左崑崙王真人，
　　左靈慈普真人，
　　左純行都仙真人，
　　左五天極果真人，
　　右萬行功圓真人，
　　右三千功行真人，
　　右救生度死真人，
　　右五天傳經真人，
　　右救世業真人，
　　右傳經緯真人，
　　右天帝朝真人，
　　右總師真人，
　　右三洞經真人，
　　右監生真人，
　　洞元化應聲天左領仙真人，
　　左六天司禁真人，
　　左飛雲綠軿真人，
　　左金巾耀真人，
　　左諸天校量真人，
　　左歸命信真人，
　　左成道真人，
　　左哀愍業真人，
　　左祕旨妙真人，
　　左雲衢逕真人，
　　右蕭然真人，
　　右統玄真人，
　　右搏扶真人，
　　右形觀真人，
　　右鳳麟真人，
　　右飛霄真人，
　　右智覺真人，
　　右元始生真人，
　　右靜節真人，
　　右靈谷真人，
　　右丹陵真人，
　　右觀號真人，
　　右道炁足真人，
　　高虛清明天右冥寂真人，
　　左混成真人，
　　左真元真人，
　　左上元真人，
　　左崇元真人，
　　左儀範真人，
　　左翊衛真人，
　　左端靜真人，
　　左海業真人，
　　左凝素真人，
　　左明輝真人，
　　左無上敬真人，
　　右五緯真人，
　　右寶臨真人，
　　右雲路真人，
　　右仙卿真人，
　　右雲禦真人，
　　右肅光真人，
　　右元符真人，
　　右仙宗真人，
　　右精進真人，
　　右妙理真人，
　　右端節真人，
　　右洪源真人，
　　青帝護魂君，
　　白帝侍魄君，
　　赤帝養炁君，
　　黑帝通血君，
　　黃帝中主君。
　　東方無極無量品至真天神，
　　東方無極飛天神王長生大聖無量度人君，
　　東方寶光童子，
　　東方飛天使者玉女靈仙官屬，
　　南方無極無量品至真大神，
　　南方無極飛天神王長生大聖無量度人君，
　　南方金光童子，
　　南方飛天使者玉女靈仙官屬，
　　西方無極無量品至真大神，
　　西方無極飛天神王長生大聖無量度人君，
　　西方真定童子，
　　西方飛天使者玉女靈仙官屬，
　　北方無極無量品至至大神，
　　北方無極飛天神王長生大聖無量度人君，
　　北方開光童子，
　　北方飛天使者玉女靈仙官屬，
　　東北無極無量品至真大神，
　　東北無極飛天神王長生大聖無量度人君，
　　東北惠日童子，
　　東北飛天使者玉女靈仙官屬，
　　東南無極無量品至真大神，
　　東南無極飛天神王長生大聖無量度人君，
　　東南仙卿童子，
　　東南飛天使者玉女靈仙官屬，
　　西南無極無量品至真大神，
　　西南無極飛天神王長生大聖無量度人君，
　　西南紫虛童子，
　　西南飛天使者玉女靈仙官屬，
　　西北無極無量品至真大神，
　　西北無極飛天神王長生大聖無量度人君，
　　西北上智童子，
　　西北飛天使者玉女靈仙官屬，
　　上方無極無量品至真大神，
　　上方無極飛天神王長生大聖無量度人君，
　　上方玉山童子，
　　上方飛天使者玉女靈仙官屬，
　　下方無極無量品至真大神，
　　下方無極飛天神王長生大聖無量度人君，
　　下方法幢童子，
　　下方飛天使者玉女靈仙官屬。
　　無色界大魔王，
　　色界大魔王，
　　慾界大魔王，
　　青天大魔王，
　　赤天大魔王，
　　白天大魔王，
　　黑天大魔王，
　　黃天大魔王。
　　諸天天師，
　　諸天真人，
　　諸天上仙，
　　諸天神王，
　　諸天龍王，
　　諸天梵王。
　　侍經玉郎，
　　典經玉郎，
　　衛經玉郎，
　　侍經仙官，
　　典經仙官，
　　衛經仙官，
　　皈經崇旨大神。
　　拔贖五苦大理真君，
　　解釋九幽碧空真君，
　　超生三界絳霄真君，
　　飛步萬丈丹漢真君，
　　九天丈人儲福定命真君，
　　九天司命保生真君，
　　九天司祿真君，
　　九天司馬真君，
　　九天玄女斬邪大仙，
　　九天開化主宰文昌梓潼帝君，
　　九天玉輔上宰真君，
　　九天四協侍宸真君，
　　九天延壽真君，
　　九天益筭真君，
　　九天度厄真君，
　　九天好生韓君丈人，
　　九天度人不死真君，
　　九天保命真君，
　　九天定命真君，
　　九天定祿真君，
　　九天萬福真君，
　　九天散禍真君，
　　九天消災真君，
　　九天掌籍真君，
　　九天掌筭真君，
　　九天注生真君，
　　九天注祿真君，
　　九天運炁真君，
　　九天定貴真君，
　　九天建生真君，
　　九天續命真君，
　　九天生神真君，
　　九天韓司主錄君，
　　九天注生仙卿王真君，
　　九天考校仙卿郭真君，
　　九天監生大神，
　　九天衛房聖母，
　　九天延生大神，
　　九天執籙把籍君，
　　九天司命太元妙道沖虛聖佑真應真君，
　　定錄右禁至道沖靜德佑妙應真君，
　　三官保命微妙沖慧仁佑神應真君，
　　九天掌女青律官，
　　九天司天曹仙官，
　　九天陽官曹仙官，
　　九天司祿曹仙官，
　　九天司命曹仙官，
　　九天陰官曹仙官，
　　九天司罰曹仙官，
　　九天掌功德曹仙官。
　　南宮九華真人，
　　八門開度真人，
　　上元道化唐真君，
　　中元護正葛真君，
　　下元定志周真君。
　　太玄曹靈官，
　　太微曹靈官，
　　都正曹靈官，
　　正一曹靈官，
　　玄一曹靈官，
　　太崇曹靈官，
　　靈集曹靈官，
　　母虛曹靈官，
　　女青曹靈官，
　　三水曹靈官，
　　司錄曹靈官，
　　清叙曹靈官，
　　立正曹靈官，
　　中都曹靈官，
　　司非曹靈官，
　　司姦曹靈官，
　　統捕曹靈官，
　　統錄曹靈官，
　　監考曹靈官，
　　監司曹靈官，
　　典考曹靈官，
　　司官曹靈官，
　　玄天曹靈官，
　　太玄曹靈官，
　　都司曹靈官，
　　都事曹靈官，
　　直使曹靈官，
　　都典曹靈官。
　　暨下太陽火官，
　　暨下太元陰官，
　　暨下太陰水官，
　　暨下主左契官，
　　暨下主右契官。
　　靈寶領仙官屬監齋諸君吏，
　　六甲官將，
　　六旬玉女，
　　社稷將吏，
　　三五功曹左右官使者，
　　左右龍虎君，
　　左右侍香金童傳言玉女，
　　五帝直符直日香官，
　　無上三天執法開化陰陽功曹，
　　度道消災解厄官吏，
　　二十四治建節監功大將軍，
　　四部監功謁者仙靈直使，
　　太上素車白馬大將軍，
　　正一訪曹，
　　治病功曹，
　　促炁功曹，
　　左官使者飛騎吏，
　　章部諸君吏等官。
　　南昌上宮受鍊司真宰官屬，
　　南昌下宮受鍊司主宰官屬，
　　南陵樞府真宰官屬，
　　朱陵火府真宰官屬，
　　靈寶大法司真宰官屬，
　　上情黃籙院真宰官屬，
　　東極善政院真宰官屬，
　　北魁玄範府真宰官屬，
　　神虎攝召局真宰官屬，
　　上清天醫院真宰官屬，
　　聚魂五總府真宰官屬，
　　靈寶元皇降真青華符使，
　　靈寶玉虛召靈紫英符使，
　　青宮通靈變化九龍部總夏符使，
　　青宮第一烈火開天龍神張符使，
　　青宮第二奔雲破地龍神黃符使，
　　青宮第三烜赫晃光龍神賀符使，
　　青宮第四捲水吼電龍神佘符使，
　　青宮第五掣電流光龍神邵符使，
　　青宮第六金精洞慧龍神高符使，
　　青宮第七撼山捷疾龍神路符使，
　　青宮第八救苦大威龍神王符使，
　　青宮第九普度靈濟龍神賀符使，
　　靈寶追魂朗靈張將軍，
　　紫微天金光大將楊將軍，
　　玉清輔弼杜將軍，
　　神霄捷疾大將軍，
　　上清天樞院追魂成童子，
　　玉清丹天主火趙將軍，
　　炎光三炁萬明大神，
　　八衝使者流火大神，
　　沖和真人九光童子，
　　附黑鼎茂綱領眾真，
　　朱陵流光炎赫金庭拱衛萬
　　掌火冶煉魂蕭符使，
　　火府直應引魂寶大將，
　　火鈴將軍火鈴童子，
　　熒惑使者丙丁將軍丙丁大神。
　　聚魂張符使，
　　追魂李符使，
　　攝魂張符使，
　　拘魂鄧符使，
　　監魂賀符使，
　　報應童子侍魂童子火煉一行官吏。
　　玉清玄天主水王將軍，
　　皓靈玉回總章萬光大神，
　　十華玉女，
　　星華耀明萬真，
　　黃華石景水母，
　　天河金星，
　　三元七伺功曹，
　　碧庭翠沼神龍天淵翊衛等神，
　　掌水池煉魂袁符使，
　　水池直旛引魂孫大將，
　　東井玉女黃華玉女，
　　太素真人水鍊一行官吏。
　　天道姬功曹，
　　地道邵功曹，
　　仙道鄭功曹，
　　神道潘功曹，
　　人道郭功曹，
　　鬼道安功曹，
　　業道江功曹，
　　天醫治病成功曹，
　　續頭姚功曹，
　　續骨江功曹，
　　續形陸功曹，
　　續炁史功曹，
　　續血彭功曹，
　　續命軒轅功曹，
　　起死風功曹，
　　定命魏功曹，
　　合形卓功曹，
　　聚形莊功曹，
　　聚神冉功曹，
　　天醫符醫炁醫諸君吏，
　　分形博士，.
　　化形將軍，
　　尚藥童子，
　　砭石小吏，
　　生脉仙吏。
　　腦神泥丸赤文混洞君，
　　左目神通光玄真君，
　　右目神晨嬰陰精君，
　　舌神騰陽正生君，
　　心神玄珠玄玄君，
　　肝神青帝孟光君，
　　脾神紫庭延年君，
　　肺神皓洞季成君，
　　胞神元常秋夫君，
　　腎神大淵求都君，
　　陰神續命百強君，
　　胎神含生寅和君，
　　結神九華彥遐君，
　　節神杳浩空猷君，
　　血神中幽良弼君，
　　精神元徐祝弼君，
　　炁神無英毳弼君，
　　神神天生靈父君，
　　命神中正幽田君。
　　十方龍威大神，
　　丹靈大神，
　　皓華大神，
　　玄英大神，
　　煉度大神，
　　變身大神，
　　復相大神，
　　正精大神，.
　　火符大神，
　　返形大神，
　　度魂大神，
　　化生大神。
　　混元一炁六元運陽化陰楊將軍從官葉符使，
　　混元二炁七變混景丁將軍從官張符使，
　　混元三炁八回含元丁將軍從官章符使，
　　混元四炁九光會靈陳將軍從官張符使，
　　混元五炁十合陰陽王將軍從官王符使，
　　混元六炁十一變靈張將軍從官顏符使，
　　混元七炁十二化元李將軍從官陳符使，
　　混元八炁十三陽光申將軍從官潘符使，
　　混元九炁十四運度周將軍從官劉符使，
　　混元十炁十五成陰張將軍從官顧符使，
　　混元十一炁十六三景混成王將軍從官梁符使，
　　混元十二炁十七陰陽合靈鄭將軍從官盛符使。
　　青帝直符區使者，
　　赤帝直符祝使者，
　　白帝直符蓐使者，
　　黑帝直符尹使者，
　　黃帝直符王使者。
　　甲子化靈合形譚將軍，
　　甲戍紫靈養形張將軍，
　　甲申上靈錄形富將軍，
　　甲午丹靈分形孫將軍，
　　甲辰度靈成形田將軍，
　　甲寅運靈變形蔣將軍，
　　太極丹陽洞明陶符使，
　　紫霄一陽飛元聚靈楊使者，
　　景霄二陽飛精聚靈王使者，
　　青霄三陽飛雲聚靈張使者，
　　碧霄四陽飛魂聚靈富使者，
　　神霄五陽飛魄聚靈丁使者，
　　玉霄六陽飛魂聚靈陳使者，
　　琅霄七陽直仙聚靈時使者，
　　太霄八陽直真聚靈黃使者，
　　丹霄九陽直靈聚靈路使者。
　　無上黃籙大齋立成儀卷之五十五竟
　　#1疑缺『真』。
　　無上黃籙大齋立成儀卷之五十六
　　神位門
　　右三班
　　疾除罪簿司唐靈官，
　　斷地逮役司劉靈官，
　　度上南宮司黃靈官，
　　飛度五戶司彭靈官，
　　受鍊更生司范靈官，
　　仙化成人司張靈官，
　　過度三界司徐靈官，
　　飛昇太空司虞靈官，
　　普度無窮司潘靈官。
　　丁卯存神歸真徐將軍，
　　丁丑集神變真黃將軍，
　　丁亥明神通真劉將軍，
　　丁酉超神洞真陳將軍，
　　丁未分神守真鄭將軍，
　　丁巳變神成真孫將軍。
　　甲子金光鄧金童，
　　甲戌玄光凌金童，
　　甲申靈光陳金童，
　　甲午丹光吳金童，
　　甲辰紫光蘇金童，
　　甲寅青光楊金童，
　　丁卯青元楊金童，
　　丁丑寶元洪金童，
　　丁亥紫元丁金童，
　　丁酉素元傅金童，
　　丁未上元葉金童，
　　丁巳丹元章金童。
　　甲子金華華玉女，
　　甲戌黃華神玉女，
　　甲申景華真玉女，
　　甲午丹華靈玉女，
　　甲辰秀華歡玉女，
　　甲寅太華啟玉女，
　　丁卯青靈須玉女，
　　丁丑紫靈蘭玉女，
　　丁亥金靈興玉女，
　　丁酉素靈鮑玉女，
　　丁未上靈淳玉女，
　　丁巳丹靈龍玉女。
　　八門開度符使，
　　火府引魂度橋孟符使，
　　九斗陽芒流金火鈴大將軍，
　　玄都菱龍驛吏，
　　地府齎簡童子，
　　玄都金龍驛吏，
　　火府齎簡童子，
　　六甲持符開道使者，
　　玉籙招真致靈符使，
　　玉籙飛空捷疾符使，
　　無義斷恩攝精收魂王大神，
　　正精火目招炁聚靈陸大神，
　　震雷鼓日徐大神，
　　全形復體直性梗靈凈觸李大神，
　　威靈應感眷義全形洗浣周大神，
　　解冤釋結生精制魄全形復體胡大神，
　　生形致影長精復體馮大神。
　　玉籙引魂胡符使，
　　興生府丙寅嘯虎食穢好生王將軍，
　　獨隸府戊寅役虎蕩穢回生燕將軍，
　　可韓府庚寅驅虎破穢興生趙將軍，
　　功都府壬寅放虎除穢主生樂將軍，
　　切角府甲寅聚虎清穢超生彭將軍。
　　東方五龍破穢神兵，
　　南方九龍破穢神兵，
　　西方仙都騶虞破穢神兵，
　　北方天河蕩穢神兵，
　　中央神府前鋒不分凈穢神兵。
　　銅蛇鐵犬黃彪餓虎大神，
　　黃闕神君紫戶大神，
　　流光玉女寶室真人，
　　三十六真二十四神，
　　狼吏虎賁萬二千神，
　　主產姚功曹，
　　分胎葛功曹，
　　聚胎何功曹，
　　六甲旃檀馮大神，
　　催生保產高天丁，
　　完形諸大符使，
　　十方救苦符使，
　　解冤釋結符使，
　　太玄攝召左神烏神君，
　　太玄攝召右神塗神君，
　　上清龍天飛元攝魂徐符使，
　　神虎陽神大聖何元帥，
　　神虎陰神大聖喬元帥，
　　三部魏侯張使者，
　　七真蔣玉女，
　　龜臺素握濮玉女，
　　魯桓劉三將軍，
　　縮地脉大將軍，
　　地道功曹通幽使者，
　　金光杜元帥，
　　三元焦朱唐使者，
　　陰雷山洞海邦宋將軍，
　　牛齊二大將，
　　趙孟吳三使者，
　　金虎鎮壇陰陽二壇鐵迹彰光陰遁諸大將軍，
　　追魂攝魄取魂監魂攝魂召魂使者，
　　神虎功曹，
　　沙壇八局神將，
　　諸階煉度法中官將吏兵。
　　后土第一壘色潤地土皇君，
　　后土第二壘剛色地土皇君，
　　后土第三壘石脂色地土皇君，
　　后土第四壘潤澤色地土皇君，
　　后土第五壘金粟澤色地土皇君，
　　后土第六壘金剛鐵澤色地土皇君，
　　后土第七壘水制澤色地土皇君，
　　后土第八壘大風澤色地土皇君，
　　后土第九壘洞淵無色綱維地土皇君。
　　九天三十六洞仙王官屬，
　　高皇九土四司五帝十二仙君，
　　東九夷君，
　　南八蠻君，
　　西六戎君，
　　北五狄君，
　　中三秦君。
　　青帝慶壽功曹，
　　赤帝注生功曹，
　　白帝紀善功曹，
　　黑帝元本功曹，
　　黃帝理中功曹，
　　九土九宮真人神仙官屬，
　　土伯黃元戊已大神，
　　十二狩士九牛將軍土司官屬。
　　水府扶桑丹林大帝，
　　水府玄溟大帝，
　　水府龜臺大帝，
　　水府暘谷神王，
　　水府昧谷神王，
　　蓬萊都水監仙官，
　　三元水府真君，
　　水府雷司上聖，
　　五雷使者水伯雨師，
　　洞淵玄元大君，
　　水府元君丈人，
　　水府侯伯掾吏。
　　青華脩吉龍王，
　　長生多喜龍王，
　　長生華流龍王，
　　素雲甘思龍王，
　　素雲喜照龍王，
　　太陰波流龍王，
　　太陰思度龍王，
　　高皇宮腔龍王。
　　東方青帝行雨龍王，
　　南方赤帝行雨龍王，
　　西方白帝行雨龍王，
　　北方黑帝行雨龍王，
　　中央黃帝行雨龍王，
　　當年直令行雨龍王，
　　當季直令行雨龍王。
　　洞淵諸部龍王，
　　東海淵聖龍王，
　　南海洪聖龍王，
　　西海通聖龍王，
　　北海沖聖龍王，
　　江瀆之神，
　　河瀆之神，
　　淮漬之神，
　　濟漬之神。
　　浙江水帝龍王，
　　吳江水帝龍王，
　　楚江水帝龍王．,
　　荊江水帝龍王，
　　楊子江水帝龍王，
　　湘江水帝龍王，
　　松江水帝龍王，
　　五川南江水帝龍王，
　　漢江水帝龍王。
　　涇河龍君，
　　渭河龍君，
　　灞河龍君，
　　滻河龍君，
　　澧河龍君，
　　浩河龍君，
　　澇河龍君，
　　傑河龍君，
　　黃河龍君，
　　洛河龍君，
　　淮河龍君。
　　馬當山上水府之神，
　　釆石山中水府之神，
　　金山下水府之神，
　　五雲溪真之神，
　　武陵溪真之神，
　　苧羅溪真之神，
　　桐柏溪真之神，
　　崑崙溪真之神，
　　岷山溪真之神，
　　嶓塚溪真之神，
　　沔池溪真之神，
　　清遠溪真之神，
　　滌溪溪真之神，
　　浣沙溪真之神，
　　巫峽溪真之神。
　　太湖水神，
　　青草湖水神，
　　洞庭湖水神，
　　丹陽湖水神，
　　彭蠡湖水神，
　　西湖水神，
　　九海北玄君，
　　四洲九谷君，
　　河侯神，
　　河伯神，
　　河掾神，
　　石源水母，
　　蓬萊都水使者，
　　暘谷官主宰仙官。
　　青華宮左府主宰仙官，
　　青華宮右府主宰仙官，
　　青華宮朔單府主宰仙官，
　　青華宮清泠府主宰仙官，
　　青華宮行曹府主宰仙官，
　　青華宮南水府主宰仙官，
　　青華宮左府注生主宰仙官，
　　青華官右府注死主宰仙官，
　　青華宮中府主罪主考主宰仙官，'
　　泉源宮主執主宰仙官，
　　泉源官左府注生主宰仙官，
　　泉源宮右府注死主宰仙官，
　　泉源宮中府主罪主考仙官。
　　洞淵八部禁兵，
　　洞淵大明使者，
　　洞淵監神禁兵，
　　洞淵中天使者，
　　洞淵五神大將軍，
　　水神馮夷君，
　　波神子胥君，
　　海中玉女，
　　湖中玉女，
　　溟泠大神，
　　大阜江龍神，
　　清泠大神，
　　順濟龍王，
　　海源侯，
　　禁元中郎將，
　　海島顯化龍神，
　　□江顯化廟貌龍神，
　　山川溪源潭洞行雨英烈水雷龍雷諸神，
　　水界主執一切威靈，
　　中界直符使者。
　　東嶽太靈蒼光青帝真君，
　　南嶽度華紫光赤帝真君，
　　西嶽素光曜魄大明白帝真君，
　　北嶽鬱微洞淵無極黑帝真君，
　　中嶽黃元太光含真黃帝真君，
　　五嶽丈人，
　　五嶽總領真君，
　　海上廣桑山主宰太極上真，
　　五嶽司命右弼桐柏王真君。
　　五嶽飛仙真人神仙靈官，
　　東嶽泰山之神，
　　南嶽衡山之神，
　　西嶽華山之神，
　　北嶽恒山之神，
　　中嶽嵩山之神，
　　東嶽佐命括蒼山真君，
　　東嶽佐命羅浮山真君，
　　南嶽儲副霍山真君，
　　南嶽儲副潛山真君，
　　西嶽佐命女几山真君，
　　西嶽佐命地肺山真君，
　　北嶽佐命河蓬山真君，
　　北嶽佐命抱犢山真君，
　　中嶽佐命少室山真君，
　　東嶽上殿太子威雄炳靈仁惠王，
　　齊天昭惠靈顯清源真君，
　　蒿里相公，
　　北門侍郎，
　　掠剩增禍相公，
　　天曹府君，
　　地府判君，
　　兩宮太子，
　　泰山門下裴薛淩屈黃五大尚書。
　　嶽府第一司主管諸司會押案判官，
　　嶽府第二司主管天下生死案判官，
　　嶽府第三司主管生死勾押摧勘案判官，
　　嶽府第四司主管天下齋僧道案判官，
　　嶽府第五司主管天下修功德案判官，
　　嶽府第六司主管天下看經案判官，
　　嶽府第七司主管天下三長月齋案判官，
　　嶽府第八司主管天下取人案判官，
　　嶽府第九司主管天下注生貴賤案判官，
　　嶽府第十司主管天下勾生死案判官，
　　嶽府第十一司主管天下掠剩財物案判官，
　　嶽府第十二司主管天下增延福壽案判官，
　　嶽府第十三司主管天下官職案判官，
　　嶽府第十四司主管天下曹吏案判官，
　　嶽府第十五司主管天下詞狀案判官，
　　嶽府第十六司主管天下勾追罪人照證案判官，
　　嶽府第十七司主管天下行瘟疫案判官，
　　嶽府第十八司主管天下宿業疾病案判官，
　　嶽府第十九司主管天下山林鬼神案判官，
　　嶽府第二十司主管天下水府案判官，
　　嶽府第二十一司主管天下畜生案判官，
　　嶽府第二十二司主管天下飛禽案判官，
　　嶽府第二十三司主管天下提點地獄案判官，
　　嶽府第二十四司主管天下一十五種善案判官，
　　嶽府第二十五司主管天下一十五種惡死案判官，
　　嶽府第二十六司主管天下無主孤魂案判官，
　　嶽府第二十七司主管天下行雨地分案判官，
　　嶽府第二十八司主管天下風伯案判官，
　　嶽府第二十九司主管天下平等案判官，
　　嶽府第三十司主管天下不欺昧案判官，
　　嶽府第三十一司主管天下僧道案判官，
　　嶽府第三十二司主管天下城隍案判官，
　　嶽府第三十三司主管天下賊盜案判官，
　　嶽府第三十四司主管天下山鬼案判官，
　　嶽府第三十五司主管天下土地案判官，
　　嶽府第三十六司主管天下精怪案判官，
　　嶽府第三十七司主管天下魍魎案判官，
　　嶽府第三十八司主管天下門神案判官，
　　嶽府第三十九司主管天下枉死案判官，
　　嶽府第四十司主管天下索命案判官，
　　嶽府第四十一司主管天下推勘案判官，
　　嶽府第四十二司主管天下行汙案判官，
　　嶽府第四十三司主管天下放生案判官，
　　嶽府第四十四司主管天下殺生案判官，
　　嶽府第四十五司主管天下施藥案判官，
　　嶽府第四十六司主管天下善簿案判官，
　　嶽府第四十七司主管天下惡簿案判官，
　　嶽府第四十八司主管天下忠孝案判官，
　　嶽府第四十九司主管天下姦逆案判官，
　　嶽府第五十司主管天下所生貴賤案判官，
　　嶽府第五十一司主管天下注福案判官，
　　嶽府第五十二司主管天下胎生案判官，
　　嶽府第五十三司主管天下卵生案判官，
　　嶽府第五十四司主管天下濕生案判官，
　　嶽府第五十五司主管天下化生案判官，
　　嶽府第五十六司主管天下水族案判官，
　　嶽府第五十七司主管天下墮胎案判官，
　　嶽府第五十八司主管天下陰謀行姦案判官，
　　嶽府第五十九司主管天下長壽案判官，
　　嶽府第六十司主管天下促壽案判官，
　　嶽府第六十一司主管天下催生案判官，
　　嶽府第六十二司主管天下行黃病案判官，
　　嶽府第六十三司主管天下行毒藥案判官，
　　嶽府第六十四司主管天下積財案判官，
　　嶽府第六十五司主管天下還魂案判官，
　　嶽府第六十六司主管天下速報案判官，
　　嶽府第六十七司主管天下子孫案判官，
　　嶽府第六十八司主管天下分引路案判官，
　　嶽府第六十九司主管天下正直案判官，
　　嶽府第七十司主管天下磨勘案判官，
　　嶽府第七十一司主管天下苦楚案判官，
　　嶽府第七十二司主管天下憫眾案判官，
　　嶽府第七十三司主管天下都察案判官，
　　嶽府第七十四司主管天下舉意案判官，
　　嶽府第七十五司主管天下速報司崇寧真君，
　　泰山諸獄考鬼靈官。
　　地祇主帥王元帥，
　　地祇副帥張元帥，
　　地祇李劉楊張岳韋六大太保，
　　聽聲張郎君小亭侯，
　　五嶽諸司帥將兵馬。
　　陽平治仙官，
　　秦中治仙官，
　　北平治仙官，
　　後城治仙官，
　　鹿堂治仙官，
　　真多治仙官，
　　本竹治仙官，
　　公慕治仙官，
　　鶴鳴治仙官，
　　昌利治仙官，
　　蒙秦治仙官，
　　平岡治仙官，
　　漓沅治仙官，
　　隸上治仙官，
　　平蓋治仙官，
　　主簿治仙官，
　　葛璝治仙官，
　　湧泉治仙官，
　　雲臺活仙官，
　　玉局治仙官，
　　庚除治仙官，
　　稠稉治仙官，
　　濜口治仙官，
　　北邙治仙官，
　　岡氐治仙官，
　　軫山治仙官，
　　白石治仙官，
　　鍾茂治仙官。
　　綿竹靖廬仙官，
　　紫蓋靖廬仙官，
　　瀘水靖廬仙官，
　　丹陵靖廬仙官，
　　守真靖廬仙官，
　　靈凈靖廬仙官，
　　送仙靖廬仙官，
　　契靜靖廬仙官，
　　凌虛靖廬仙官，
　　鳳凰靖廬仙官，
　　子真靖廬仙官，
　　真性靖廬仙官，
　　契真靖廬仙官，
　　啟元靖廬仙官，
　　幽谷靖廬仙官，
　　君平靖廬仙官，
　　斗仙靖廬仙官，
　　光天靖廬仙官，
　　騰空靖廬仙官，
　　昭德靖廬仙官，
　　尋真靖廬仙官，
　　得一靖廬仙官，
　　啟靈靖廬仙官，
　　宗華靖廬仙官，
　　朝真靖廬仙官，
　　黃堂靖廬仙官，
　　迎真靖廬仙官，
　　昭陽靖廬仙官，
　　紫虛靖廬仙官，
　　啟聖靖廬仙官，
　　鳳臺靖廬仙官，
　　東華靖廬仙官，
　　祈山靖廬仙官，
　　元陽靖廬仙官，
　　東蒙靖廬仙官，
　　正陽靖廬仙官。
　　下界直符使者，
　　年直傳奏功曹，
　　月直傳奏功曹，
　　日直傳奏功曹，
　　時直傳奏功曹。
　　太歲直令至德尊神，
　　太歲下六十甲子諸官君，
　　太歲一伯二十位七十二禁忌神祇。
　　東方甲乙寅卯木神，
　　南方丙丁巳午火神，
　　西方庚辛申酉金神，
　　北方壬癸亥子水神，
　　中央戊己辰戌丑未土神。
　　東方土公土母神，
　　南方土公土母神，
　　西方土公土母神，
　　北方土公土母神，
　　中央土公土母神，
　　立春太簇神君，
　　雨水青帝大神君，
　　驚蟄夾鍾神君，
　　春分勾芒神君，
　　清明姑洗神君，
　　穀雨陽明神君，
　　立夏仲呂神君，
　　小滿炎帝神君，
　　芒種蕤賓神君，
　　夏至祝融神君，
　　小暑林鍾神君，
　　大暑太極神君，
　　立秋夷則神君，
　　處暑少皡神君，
　　白露南呂神君，
　　秋分蓐收神君，
　　寒露無射神君，
　　霜降太素神君，
　　立冬應呂神君，
　　小雪顓帝神君，
　　大雪黃鍾神君，
　　冬至玄冥神君，
　　小寒大呂神君，
　　大寒太始神君，
　　八風陰遁神君，
　　八穀陽遁神君，
　　八蠶大德神君。
　　功曹神君，
　　大衝神君，
　　天罡神君，
　　太一神君，
　　勝光神君，
　　小吉神君，
　　傳送神君，
　　從魁神君，
　　河魁神君，
　　登明神君，
　　神后神君，
　　大吉神君。
　　前一螣蛇君，
　　前二朱雀君，
　　前三六合君，
　　前四勾陳君，
　　前五青龍君，
　　後一天后君，
　　後二太陰君，
　　後三玄武君，
　　後四太常君，
　　後五白虎君，
　　後六天空君。
　　天德神君，
　　歲德神君，
　　月德神君，
　　日德神君，
　　合德神君，
　　衝德神君，
　　龍德神君，
　　天殺神君，
　　地殺神君，
　　歲殺神君，
　　月殺神君，
　　日殺神君，
　　時殺神君，
　　大殺神君，
　　小殺神君，
　　陰殺神君，
　　陽殺神君，
　　災殺神君，
　　劫殺神君，
　　刑殺神君，
　　天厭神君，
　　地厭神君，
　　月厭神君，
　　日厭神君，
　　生炁神君，
　　死炁神君，
　　天醫神君，
　　天巫神君，
　　天雄神君，
　　天雌神君，
　　天盜神君，
　　天鬼神君，
　　天火神君，
　　兵雄神君，
　　兵雌神君，
　　天剛神君，
　　天赫神君，
　　風伯神君，
　　雨師神君，
　　雷公神君，
　　電母神君，
　　烈缺神君，
　　豐隆神君，
　　大禁神君，
　　小禁神君，
　　金匱神君，
　　玉堂神君，
　　明堂神君，
　　絳宮神君，
　　應係禁忌一切神君，
　　穀父神君，
　　蠶母神君，
　　播種五穀神君。
　　樹木花果之神，
　　歷代名賢儒仙哲士，
　　漢秣陵尉蔣忠烈之神，
　　祠山廣惠之神，
　　宋曹武惠王之神，
　　天下府州縣城隍之神，
　　京畿內外廟貌之神，
　　司井之神，
　　司門之神，
　　神荼鬱壘之神，
　　當境里域社令之神，
　　壇靖真宮主宰土地正神，
　　宮庭內外侍衛神祇，
　　齋壇宣通召命效職神祇，
　　隍司差來兵馬騎吏，
　　運遞錢馬一切神吏，
　　虛空監察應感一切真靈。
　　無上黃籙大齋立成儀卷之五十六竟
　　無上黃籙大齋立成儀卷之五十七
　　附錄修書本末
　　先君存齋先生，諱叔輿，字德瞻，舊字蕭韓，姓蔣氏。自梁普通世居永嘉，曾祖諱扶，祖諱敦，贈中大夫。父諱行簡，朝議大夫，知處州，贈中奉大夫。紹熙壬子，先君以郊恩補迪功郎，揚州戶掾會計。當耗斁息，以清介聞。中奉薨，帥道侯鞏深嗟惜其去。往臨安排岸丁孫，令人憂監仁和鹽場。亭戶桀黠，數敗事先。君稱制出納，一繩以法，咸稱其廉平，畏其威而懷其惠。比三歲，額溢倍徒，特恩轉承直郎，為岳州軍節推。乙亥旱蝗亘數，路豫疏畫，荒政力贊，守推行之。市無貴糶，野無饑民。鼎民有誣李氏用人野祠者，守籍其家，真諸極典獄具，憲忽自疑檄。先君鞫之，鈎擿故牘。一訊得其情，悉平反之，所全活者，數十人。淳熙末，中奉鎮鼎有惠政，民懷之祠于梁山及先君審李氏。冤感泣者于路曰：吾固知其為蔣使君之子也。丞吉州永新不踰年，舉賢陞，知信州弋陽縣。縣綱壞久，歲餉江淮軍，月解淮東，總所椿積銀，類取嬴額。外地燒瘠，俗僕恢影，寄詭挾者連阡陌下戶苦役產破者相踵。先君躬按版籍，摘吏姦，平易近民，務通下情。剖決滯訴，以蘇洗冤負。填解積通，以少紓督趣。鋤治強梗，以扶植良善。士民條畫利病以告者，立罷。行之僻墟，寂墅緌紳，稚耋聚談，慨嘆詠歌德政者不絕，徹于天朝。社稷壇壝，蕪穢風雨。師寄他所，悉更新之，植以所宜。木黌舍廥廪樓館廢壞者，葺理不倦，費取諸經用之餘，蓋前政所貿、名以自潤者。非鞫死罪，獄無宿囚。惸獨嫠孺，有以情訴，率得直庭不留訟。志在於民，絲髮不緌。諸吏戴星出入，斖斖忘勸。竟以憂勤得疾，疾已侵視，官文書如，故禺中猶囑貳令，母弛縣綱，夜漏上，端坐而終，時嘉定十年正月二十六日也，享年六十有二。積階承議郎，以辛巳明堂，恩賜五品服。嗚呼，痛哉。先君幼穎悟，明銳靈燭，古今載籍，博覽不倦，一二過目率成誦，敬誠篤實，語不妄發，賦性沖寅，宇量寬和。人與之交，邈不見其喜慍之色。工唐律，清苦雅淡，自得其趣。志不安於小成，旁羅百氏，天文地理，運氣律曆，倉技俞方，甘星巫學，靡不研賾深造，而於混元道德之旨，尤所耽味。慶元乙卯，沖靖留君來括蒼。先君見之煙雨樓，與論古齋法，趣尚玄合，遂定交。己未、壬戌，再訪沖靖竹宮，極講究之。沖靖嘉嘆，悉以平生得於荊蜀方士隱君子者，授之先君，通其變而施行焉，每試輒驗。緩急叩請，悉無拒祛。怪拯危靈，異響答初。沖靖謂先君曰：以三洞真經為道本，以十方懺謝為真誠。精思九朝，密投三簡，齋法如是而已。譎詭幻怪，迷誤眩惑，非也。又曰：度人無量，萬道之宗。泰定田君，居實所傳，止於度死、消天災、鎮帝王、禳毒害，所以度天人者缺如也，盍詮考經法，且增益田君所未備，不亦善乎。先君深惟師訓，竊病時俗，逐流忘返，徇華滅質，剽切緒餘，工習聲音以為悅；依託罔象，附會影響，以為神。波流風動，邪說厖亂，於是比次舊聞，根極原起，官遊所歷，奇書妙蘊。瓊章蕊笈，披閱殆遍，螢窗寒焰，不倦抄述。辭語之鄙淺者。釐而正之；作用之舛訛者，辨而折之。旨訣之異同者，整齊之使歸一；節目之殽亂者，刪合之使復正。為黃籙齋儀三十六卷，自然齋儀一十五卷，度人修齋行香誦經儀二十四卷，總之曰：靈寶玉檢，合七十五卷。始於嘉泰壬戌，成於嘉定癸未，上下二十年。其扶翊大教，用心勤苦如此。朱遂、林堯夫、陳自誠、趙希火之徒，嗣其法。將易簣，謂焈焱等日：死生命也，富貴天也。吾書幸垂成，而大期忽屆。我若死，汝等當歸吾書于宗壇。庶齋法或自是流暢，幽明蒙賴，則吾志願畢矣。士之立身，惟毋友不如己者而已。言訖，暝目而逝。既定，容體如生。鳴呼，天乎。痛哉，處死生之際而不亂，蓋先君之有得於道德玄元之宗指者！深矣。焈等啣哀茹苦，敬遵治命。再四校覆，謹以遺書，緘藏名山。且附錄其歷官大節，纂述之本末於後，以俾後人有考云。嘉定癸未七月，不孝孤遺，法名沖素，焱法名沖一等，泣血謹識。
　　宋沖靖先生留君傳
　　華文閣學士，通奉大夫，提舉江州太平興國宮，奉化郡開國侯，食邑一千四百戶，食實封一伯戶，高文虎護并書
　　沖靖先生，名用光，字道輝，姓留氏。其始河洛人也。六世祖仕唐，官銀青光祿大夫。五代時徙家泉之晉江。宋興，削平四方，五世祖挾雋才，西遊江淮間，過上饒郡，樂貴谿雲峰山，遂結廬。父發清修，特立有古君子風，偕其室詹氏，拜籙龍虎山。夜夢漢天師授以丹曰：服是，當有子而倦，遂娠。先生既誕，秀異渾古，端慤自持。少解悟玄學，受法于上清正一宮道士蔡元久。元久，宣和間太素大夫、凝神殿校籍，王道堅三世孫也。既入道，抗志精堅，守一淵確，探賾索隱，窮歷險艱。凡金簡玉字，瓊篆琅函之目，十洞要訣，三皇內文，能盡究旨歸，別條緒焉。諸法書靡一不練，專以玉府五雷法、正一法為宗主。密行元鍊，垂三十年。孝宗皇帝，忠所至化玩，希夷懷柔九倦，用毗大政三衢。歲大旱，郡太守沈侯作礪，聞其善召風雷，擇佳寮持禮屈致。既至，大書篆簡麾將吏呼叱鬼神奔走河嶽之勢，肅如也。郡縣吏農父老，且嗟且愕。即日，天大雨，四境，渥守以上，聞行在旱。上覽奏大悅，召赴闕舍太一宮，趣致雨蕆法如初。又刊鐵券，驅龍師。有頃，雨迅怒如霔。西湖漕河，涸不舟者，立盈。上遣內璫嘉諭，令以龍歸。須央雲解、駁日穿漏。上嘉甚，延見選德殿，褒勞甚渥。錫牙簡金綵、授右街道錄居高士，齋請。歸故山後，一年，遣使趣召途中，值雨。顧使者曰：某之禱，久矣。天其孰分疆理乎，甫至闕雨隨車來。上曰：信乎，其行業清高、精誠感格矣。御奎翰賜以八字，既拜，賜遜且謝曰：聖德動天，雨且不違。臣誠愚態，何力有焉。冬不雪，受詔舉法，告于山川百神，曉雪平尺。上益神之。德壽宮劉貴妃薨，宮中修黃籙，夜有影響，如見李夫人者，召對便殿，咨以鬼神之事。對曰：一陰一陽之謂道。鬼神者，陰陽不測之謂也。聚成形，散為炁。道家聚炁復神之法，鬼神之情狀可窺矣。上以為然。且日法中有正一旨要，文該義奧，盍訓詁之書，奏御詔鏤傳。幾，又告歸，拜主管教門公事，龍虎山、上清正一宮管轄。光宗受禪，偶違豫壽。皇有憂色，命以法祓禳。俄現巨神，被髮橫劍殿下，左右驚視。帝躬清安，兩宮相賀。賜號沖靖先生，固辭。上即位，祈雪。夜拜綠章，星斗猶離離。曉以賀雪奏，上奇之，陞左街道錄擢太一宮都監。壬戌，歲旱。上諉以雨，方登壇場，行雨法。雨聲忽如江海音。上曰：留君，雨師也。賜宸翰牙簡。明年，又閔雨。對內殿曰：臣草菅細微，年年籲天。
　　上帝有譴，罪在不赦。黃冠祭酒，臣何敢專尸焉。上曰：為朕請命，帝實汝嘉，毋辭。時即得雨，郊祀禮成，謁謝太一宮，遷左右街道錄。一日忽曰，生有涯，知無涯，以有涯隨無涯殆已。士不委身霄嶺，滅景雲林，留連京師，動煩世主，吾其過歟。力丐歸。既歸，詔趣來者數四，以病辭。歲旦日，謁帝真與宮中，士會拜笑且訣。有問曰：何之？對曰：遊乎無何有之鄉。又問曰：其朝白玉京歟，燕蓬萊島歟？對曰：一念倏萌，是曰妄想。達人大觀，孰來孰往。入室端坐而化。閱七日，顏色如生，真所謂尸解者乎。遺表聞上，嗟悼，降御香賜賻，禮給宣葬。自居竹宮時，王侯諸公貴人家延見盡禮、建齋露禱，問道受法者，皆傾誠竭力，人人得其歡。以符水濟人、危阨無告者，戶外履如識。夜繼日書篆，與人無倦意。不給鬻餌者，資之齋醮科，率□舊文。每曰：人以情扣帝閽，豈無辭達焉。自為製議，人所不能言者，曲折宣揚之章詞表疏、牒檄戒誓之文，累數百紙，無一差。江浙問，建黃籙大齋會者萬計，肸蠁感應，登載充冊。一日，壽康皇后殿召設大醮，為星帝千有二百，各陳幣巨璫。監護者曰：先生富矣。笑不答禮，既盡、裒星幣同楮錢燎之。推賜金新正一宮中，殿藏數十楹輪，奐甲江南。又鈔諸部經內之藏。荒臺圯觀，壞橋隳路，多所補治，惠乏周急，尤切切。若楊氏蘇於燼火，翟氏伸於銓庭，拯王益於覆舟，全鄭保於非命，人尤稱之。子思氏言，至誠能盡其性。至于能盡人之性，能盡物之性。孟子言，自可欲之善，至于不可知之神。觀諸業尚沖密勤毖幽深。理心事天，所保惟嗇。道接靈鬼，仁涵死生。功聞紫清，名在玉籍。其心主乎誠，其用幾乎神。未易以道家者，流窺得法者，郭友諒之流，十餘人。
　　贊曰：漢文帝召見賈生，宣室夜問鬼神之事，則鬼神尚矣。孝宗聰明英睿，非帝可及，便殿所咨，猶奉拳拳乎，玆挺挺哉。留君能以正對。夫以三靈和同，則動天地，順雨暘，不難於力。天所不能神其用者，人成之。人所不能極其摯者，鬼神與之。迄以美利利乎民，是與訪崆峒、求蓬萊者異矣。鳴呼，孝宗仁矣夫。
　　無上黃籙大齋立成儀卷之五十七竟