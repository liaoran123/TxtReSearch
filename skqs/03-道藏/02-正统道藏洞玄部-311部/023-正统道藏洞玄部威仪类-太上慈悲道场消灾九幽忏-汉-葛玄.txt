太上慈悲道場消災九幽懺
　　經名：太上慈悲道場消災九幽懺。十卷。原題漢葛玄慕集。底本出處：《正統道藏》洞玄部威儀類。
　　太上慈悲道場消災九幽懺序
　　三洞法師玄靜先生李含光撰
　　原夫赤明始開，雲篆肇形於霄極；炎漢後啟，靈文漸布於人間。西蜀則金闕遺科，東吳則太極傳教。繇是大有祕笈、洞真瓊章，張徐顯之於前，陶陸敷之於後。師資繼踵，代生其人矣。
　　《太上慈悲道場消災九幽懺》者，始自太極左仙公葛玄於後漢桓帝時，居天台上虞山隱身修行，感太極真人徐來勒下降于仙公之室，以靈寶天書、玉字洞真、洞玄洞神、三十六部寶經授之於仙公焉。仙公在山，精思靜念，數十年間，通神感聖。山精木鬼，衛護稽首。沈魂逝魄，悉得超生。自謂大乘奧旨，可以開導眾生，拯濟沈溺。遂於三洞品內，撮其樞要，纂集懺文，使令當世群生，悉聞悉見。將來多士易悟易行，至於無間。酆都阿鼻寒夜，三途五苦，八難九幽，沈滯苦魂，不遭幽閉。乃及見存過去未來，所犯新罪宿愆，冤結災難，普得法潤，俱會正真，因而流傳。當爾之後，趨惡緣者，百不二三；悟善因者，十有八九。是故仙班之業爰備，化導之功既盈。故立斯文，標于卷首云耳。
　　太上慈悲道場消災九幽懺卷之一
　　太極左仙公葛玄纂集
　　元始、玉皇上聖，應物流形，隨方立教，教非經寶，莫啟塵迷。口吐瓊文，演玆靈祕，還淳返素，要此憑心，就學有方，見於斯矣。《生神章》經言：元始天尊以龍漢劫，說洞真經一十二部：一曰太上，二曰妙林，三曰太清，四曰徹視，五曰上清，六曰開化，七曰元陽，八曰妙真，九曰開山，十曰十仙，十一曰玉林，十二曰黃老。此經蘊在大洞玉清境藏中。至赤明劫，說洞玄經一十二部：一曰靈和，二曰靈寶，三曰通神，四曰無量，五曰集仙，六曰內祕，七曰至真，八曰集善，九曰練精，十曰生死，十一曰宮圖，十二曰銷魔。此經蘊在大洞上清境藏中。至開皇劫，說洞神經一十二部：一曰太真，二曰至德，三曰黃庭，四曰練氣，五曰道德，六曰元神，七曰大劫，八曰內簡，九曰神祝，十曰三皇，十一曰按魔，十二曰小劫。此經蘊在大洞太清境藏中。如是三洞真經三十六部，列于金格，七聖垂範，明乎王篇。萬劫一開，法隨人出。三洞者，可總為一乘。故正一云：三洞雖三，兼而該之，一乘之道。太玄為大乘，太平為中乘，太清為小乘。正一通於三乘。約位明者，三洞主於三清。太玄主上之三宮，太平主中之三宮，太清主下之三宮。此三洞真經，備明奧典，隨方教化，開度人天，接引群生。處於人世，行有高下，法有淺深，能使六道歸真，三乘體悟。我今念將來之世，昇沈六道，幽顯四生，寒夜九幽，羅酆五苦，沈滯魂爽，受諸報對，當生受苦，不脫冤魔。纂于三洞真經，集演慈悲道場，消災九幽懺法，一部十卷，立義成篇。考究幽玄義周，存歿若人，禮拜尊聖，懺悔冤愆，即得離三惡道中，得轉九清境內，慚悟無為，歸依大道。太玄經云，昔青童君告言，人為道亦苦，不為道亦苦。且唯世人自生至老，至病護身，至死其苦，無量心惱積罪，至死方絕。祝多不終其壽。為道亦苦者，清淨存真，守玄思靈，尋師奉法，勤心不惰，用志堅恪，亦苦之志。視諸侯之位，如過客；視金帛之寶，如礫石；視執素之貴，如絺綌。可謂能問其道。西城君告言，人死墮三惡道，得為人難。既得為人，去女為男難。既得為男，情體完具難。既得完具，生于中國難。既生中國，值有道君王父母難。既生值有道君王父母，生世學道有慈仁善心難。既有慈仁善心，信道德長生難。且夫三惡道者，地獄、餓鬼、畜生，難轉人身，乃為鳥獸蟲畜之類。若欲求免，以何善力？天尊言，若欲求免三惡道者，但當於我應化真聖像前，先廣發志願，次除三業六根，後歸依三寶，然後迴向莊嚴，叙問懺悔，即證人神，會天仙道。
　　廣發志願品第一
　　今日道場大眾，及以懺主某，惟念此生，得受人身，處於浮世，獲親真教，瞻禮聖容，稽首歸依，發大志願，一願我今等眾，從今月去，立種種善行，化六道四生，齊同解脫，永離世問穢雜境土。二願世世生生，得出家，捨俗恩愛，隨緣告乞，廣建福田，常行慈忍，永離人我。三願常逢勝友，引接開示。四願值明師資，受無上道。五願聞正法，如說奉行。六願見天尊，親承聖旨。七願度一切，後己先人。八願以法音，廣宣愚昧。九願諸眾生，皆發道意，信禮經像，修蓋靈觀，香華燈燭，隨力供養。十願我心堅固不退，以此善力，願魔鬼摧伏，國界清寧。未聞者聞，未見者見。樂小乘者，願不疑中乘。入中乘者，願不疑大乘。已入大乘者，願一切眾生悉聞智慧。未省悟者，願當覺悟。已省悟者，願當增長。已增長者，願為人耳目，為人道師，為人父母，為人兄友，同會道場，共為法侶。又願諸眾生於經法前、尊長前，所生身處，及他身處，至內外法，不起犯心、慢心、恚心、嫉心、慳心。又願諸眾生，凡所修福，不獨為己身，普及一切。若見孤獨幽繫疾病，起救心、濟心、道心、真心。又願隱現真聖，同垂覆護，共以拯拔。令懺主某及我等眾，成就廣願，心同真聖，力願三世父母、六親眷屬、見在世者，悉同安樂。已過去者，不生惡道；未來世者，不結重罪。悉同今日起如斯願果。一拜
　　除三業六根品第二
　　今日道場大眾，人各運心，及以懺主某今生過去，未聞正法，多起邪心，識性荒迷，不求至理。《業報經》言，一切有形，皆悉浮假。念念滅壞，曾不暫停，苦惱輪迴，不省不悟，三途往返，萬劫辛酸，受身生身，煩惱纏縛，皆由三業。為有六根，一眼根，二耳根，三鼻根，四舌根，五身根，六意根。所謂諸根能生諸業，故曰六根猶如草木，生諸華實，展轉相生。故有六情、六慾、六染、六入、六賊、六塵、六識，而色聲香味觸法，本來空寂，不動身心。眾生執繫，妄懷取捨，念念馳競，煩惱纏身，以是因緣，流浪生死。若能清淨智慧，審自思惟。於我像前，悟此六根，則諸根皆盡。三業者，一身業，二心業，三口業。我今等眾及以懺主某，但縱三業，及以六根，無量劫來，未曾覺悟。特於今日真聖像前，起智慧心，發覺悟意，盟誓除滅。
　　先當懺身業罪者，身則生來，殺盜淫縱，貪求細滑。懺主某誓從今去，不行殺盜，及貪細滑，不起淫縱，求離愛纏。願遇經法，及對像前，香湯沐浴，潔整形神，念道思真，扣鳴法鼓，存想三寶，迴懺有情，永求清淨果。一拜
　　次當懺心業罪者，心則生來，貪瞋癡愛，馳騁雜想。懺主某誓從今去，不起貪瞋，不生癡愛，不思邪僻，常慕正真。願遇經法，注念專志，如對三寶，普使歸依，得入無為果。一拜
　　次當懺口業罪者，口則生來，綺言妄語，惡口是非。懺主某誓從今去，不恣兩舌，生念存心，常懷清淨，永斷是非。願遇經法，及對聖像前，精專轉念，普使聞知，長證仙聖果。一拜
　　次當懺眼根罪者，眼則生來虛假，實非真正，恣眼生緣，妄視色境。懺主某誓從今去，不恣兩眼生緣，貪求色想。真正觀視，見相皆空，求盡難思果。一拜
　　次當懺耳根罪者，耳則生來聞於五音，清濁智辯。懺主某誓從今去，不恣兩耳聞聲，役亂身心，縈纏煩惱。願證寂靜果。一拜
　　次當懺鼻根罪者，鼻則生來覺於香臭，通達氣息。懺主某誓從今去，不恣兩鼻聞香，分別薰穢，混雜元氣，衝觸靈臺。當證玄虛果。一拜
　　次當懺舌根罪者，舌則生來貪於五味，無足無厭，言是說非，讒忠佞善。懺主某誓從今去，不恣於舌，了嘗滋味，鬥諜口舌，及起播揚。得證正真果。一拜
　　次當懺身根罪者，身則生來只欲貪歡，歿後孰知受苦。懺主某誓從今去，不恣身緣貪慕邪淫，及縱歡娛，常求退身度人。歸證大道果。一拜
　　次當懺意根罪者，意則生來無定堅固，變易難量，猶如猿馬，喻若火風。懺主某誓從今去，不恣意根，終始一定，動息不亂。入證自然果。一拜
　　今日道場大眾，人各運心，及以懺主某所懺如上三業六根罪業，上願十方無上靈寶天尊、諸尊諸聖、諸真諸仙，已得道大聖眾，十方隱現一切尊聖,發護念心，擴慈悲意。當令懺主某曠劫以來，至于今日，所有罪業，願從一發念心，盡皆消滅。乃至生身父母、受度師尊、億曾萬祖、兄弟六親、姻蘿眷屬，見在今世，及未來世，承斯懺梅，悉使蕩除。已過去者，不淪惡道，及處幽陰，速證往生長樂國土。一拜
　　歸依三寶品第三
　　今日道場大眾，人各運心，及以懺主某，曾聞大藏經言，一切眾生，生身天地，不知覆燾。雖稟大道，罔知寔本。乃背明向暗，逐末棄元，返正歸邪，疏真就偽，三光穢犯，十惡長為，不生慚愧，常萌蠆心。且夫修善建福者，必先歸依三寶。故經言，若不歸依三寶，是故善法無可依憑。三寶者，道寶、經寶、師寶。趣向不同，果因各異。道寶者，三界十方，分形萬化。或為國主，或作帝師，立以天地，覆育生靈，釋赦罪源，消蕩災難，乘龍現相，駕輦騰空，自在無為，故尊道寶。經寶者，華臺紫字，騫樹玄文，天上人間，仙官祕藏，蒼龍寶軸，白鳳瓊函，四品五千，玉編金簡，玄空之案，霜羅之巾，究竟大乘，故尊經寶。師寶者，未明法則，那別根由，欲度愛河，達于道岸，若無階梯，及以舟楫，不得師資，如何證果，成就戒品。立此法身，故尊師寶。今日道場大眾，及以懺主某，伏為平安　追薦，對真對像，懺罪懺愆，稽首投誠，歸依敬禮。
　　稽首歸依，十方一切道寶。一拜
　　稽首歸依，十方一切經寶。一拜
　　稽首歸依，十方一切師寶。一拜
　　今日道場施主，及以大眾，仰願十方無上一切正真三寶。伏願慈悲普降，妙感隨機。懺主某伏為平安　追薦，依憑三寶，虔奉至真。伏願玄光慧力，常度四生，穩泛慈舟，永應三界。當使人神悅意，幽顯荷恩。聞見者，願入法緣禮敬者，悉令悟道。一拜
　　迴向莊嚴品第四
　　今日道場大眾，人各運心，稽首歸依三清四境、八極九霄、三十六天三十二帝，四維上下、五方無極、十方無上靈寶天尊，至真明皇道君，太上老君，諸君丈人，十二仙君，十方已得道大聖眾，中天三皇星帝、日月五行、二十八宿、南宮北斗、璿衡眾曜、五嶽四瀆、四海九州、名山大澤主宰高真，司命司錄、五帝三官、冥司曹局、九幽羅酆、六宮九府、左右上下地府官屬，九土三十六皇君，此界龍神一切賢聖。伏願共降無私，同迴有鑒。懺主某伏為事意，至誠在心，精嚴舍宇，命經請像，然燈爇香，稽顙投誠，請我等眾，遍禮十方無量化現應號天尊。惟願諸大真聖、諸大神仙、諸大主宰、諸大龍王，虛空靈識，證明懺悔，拯拔有情，普使聞知，獲悟大道。懺主某五體投地，一心發念，稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玉寶皇上天尊。
　　志心敬禮，福生無量天尊。
　　志心敬禮，延壽益筭天尊。
　　志心敬禮，長生保命天尊。
　　志心敬禮，消災解厄天尊。
　　志心敬禮，八卦護身天尊。
　　志心敬禮，九宮捍厄天尊。
　　志心敬禮，紫清降福天尊。
　　志心敬禮，興大福力天尊。
　　志心敬禮，法橋大度天尊。
　　志心敬禮，保命護身天尊。
　　志心敬禮，太一救苦天尊。
　　志心敬禮，隨機赴感天尊。
　　志心敬禮，流形億劫天尊。
　　志心敬禮，分形萬化天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，海空智藏真人。
　　志心敬禮，普得妙行真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，仰願東方無上靈寶天尊，諸尊諸聖、諸大真人、諸大童子，遍十方際、盡玄虛界、隱現一切尊聖。懺主某先願以斯功德，遍悉莊嚴，上資皇家，億曾萬祖，先皇考妣，七廟尊靈，遷神紫漢，鍊魄朱陵，沐浴寶池，優閑妙苑，披絳霄服，戴翠霞冠，乘三素雲，馭八鸞輦，超凌蘂闕，受事玉清，面禮‘虛皇，齊肩上聖，擢位神真，參名列館，處於上界，利安下土，長庇宗祧，永昌禋祀，享作無窮，普天幸甚。次願當今皇帝，龍圖啟煥，鳳曆騰芳，慶祚無疆，鴻基永固，萬善雲集，千祥霧臻。聖體佳安，宸襟慧照，堯天永覆，舜日長明。然以叡智圓通，德教廣被，號為盛極。若無古初，澤及華夷，恩覃荒徼，公卿明允，攸序皇猷，文武雄才，孔修帝業，五侯九牧，百辟庶寮，安國寧民，奉公從政，殄消時疹，調泰寰瀛，穀菽豐穰，兵戈消偃，共樂康泰，咸歌聖明。次願皇太子器重元良，道光叠耀，與天合德，與日同明，濟廕羣生，資成聖治。道德天富，禮樂日新，光讚皇猷，恩霑赤子。金枝挺秀，玉葉延芳。皇后、六宮嬪妃，帝女月娥，比艷金母，齊年堅符乾健，無窮永固，坤儀長在，積功累德，內聖外王。諸王帝族，世子公侯，貴戚朝賢，州牧方鎮，徼巡僚佐，縣長督郵，常負勤勞，每懷忠孝。願承禮懺，體同山嶽，壽比滄溟，長守維城，永安磐石。至德淳厚，惠及蒼黔，獸去珠還，雉馴螟息。光符有道，克贊無為。次願士農工商一切等眾，普天率土，貴賤尊卑，同霑懺法，傍賴讚揚，各協康安，遍增悅豫。又願潛飛蠢動，一切有情，俱離罣礙，咸得法潤，永消業障，對聖對真，同願同樂。次願懺主某九祖先靈、宗親眷屬、前亡後化、新魂舊識，願承寶相，普度法橋，逕適朱陵，便超火鍊，靈魂瑩潔，受報精通，陞陟仙班，咸光祀葉。見在耆幼、內外姻蘿、各享年齡，宗祊慶瑞，悉霑慈澤，永居聖世，同會道緣。又願三途五苦、八難九幽，無滯圓扉，超生嚴淨，皆承道力，迴向玄功。克洽願心，齊登道岸。一拜
　　叙問懺悔品第五
　　今日道場大眾，人各運心，仰對慈尊，叙問懺悔。懺主某拱手當心，長跪諦聽。《昇玄經》言，一切眾生，自從無量劫來，至于今日，宛轉世間，輪迴生死，飄浪愛河，沈滯聲色，迷惑有無。懺主某不知往業，因何所致；不悟宿緣，從何所得；不悟正真，得離生死。今日有幸，值此懺法，稽首歸依，求審聽受。《業報經》言，昔寒靈丹殿，無上天尊，愍念眾生、生死罪苦，遂即分身三界，散體十方，天上地下，無不經遊。至福德天中天積世界，坐七寶光明，喜與三世已得道大聖眾，諸天天帝、飛天神王、真人童子、無鞅數眾，大會說法。時有普濟真人侍座從無畏中起歎，無量劫來，未嘗見慈尊歡喜得如今日，施大法雲，注大法雨，普令見在，各得解悟，隨分利益，不可思議。願籍神通，欲觀無極世界善惡因緣，開示當來，令知宿命，過去、未來、見在三世之事，說是語已，禮拜伏地，仰聽慈顏。
　　天尊語普濟言：汝今能發是願，起大善心，利益一切，不可思議。值此因緣，即放九色光明，徹照諸天百億世界，乃至下方無量國土，威神洞徹，照耀無閡，皎在目前，猶如指掌。普濟及諸大眾，乘此威光，得見諸天之上，眾聖遊戲，項負圓光，身相具足，變見自在，大小隨宜。或駕景騰空，乘龍馭鶴，逍遙應化，神通無閡。見有天男天女、玉童玉女、無鞅數眾。見有鳳凰孔雀、師子辟邪、侍衛左右。見有金堂玉殿、寶臺珠閣、天樂天華、天果天樹、寶池金苑，仙人遊戲，毒龍猛獸，市繞城闕，天屬天供，百味羅列，旛華幢蓋，百寶莊嚴。見有飛臺行館，空裹轉移，天衣雲蓋，虛丙相迎。見有土地皆成七寶金銀，珠玉宮殿，園苑竹林，鳥獸音聲，歌樂、衣服、茵席、氈褥，皆悉自然，並非人造。見有諸仙諮問法相，天王以問吉凶，百座千座，乃至萬億寶座，講說大乘，飛仙天仙、諸始學仙問法論難。見有如此福德快樂，自在種種，不可名目之處。又見諸天之下，大聖高真乘雲駕虛，持旛執節按行，眾生罪福籍錄。飛天神王、善惡童子，日日遊行人間，條錄善惡，以奏諸天。雲宮星府、日月宮殿、山川嶽瀆主宰靈官，考較人民，善惡功過。見有五星失度、七曜差移，二十八宿不依分野，妖星災曜侵凌帝座。見有國土兵革四興，人民叛亂，水旱蟲蝗，惡風暴雨。見有人民醜宿纏年，凶星加運，天羅為害，地網為殃，家門轗軻、人口淪亡，五瘟七疰，作祟為患，土神墓鬼，依草附木，枉死精邪，妄作先亡，通神攪撓，水木作祟，男女終身，無子有子，不得長大。見有男女枷鎖牢獄，鞭笞考掠，官事口舌，貧窮困苦，無人憐念，長病在牀，求生不生，求死不死，風癩癲癇、邪狂惡疾、愚癡愍駭，身不具全。見有雷電所傷，遍身生瘡，刀兵水火，燒焚斫射。見有毒蟲猛獸，吞螫音識搏噬。見有孤寡飢寒，獨受辛苦。見有男女中道分離，不終於身，母子分張，為人奴婢，形容醜陋，人不喜見，壽命短促，懷抱夭亡。見有男女生不具足，手腳孿跛，耳聾目盲，瘖啞百病。見有男女身體破裂，舉身膿血，脣口斷壞，鼻梁崩折，人所憎嫌。見有地上人間，山川嶽瀆、江河淮海，飛禽走獸、水族浮沈，含靈蠢動，種種異類。又於地下九幽羅酆諸獄之內，見有罪人受種種考捶，不可名目，苦痛辛酸，切骨傷心，罪業報對之處。於是普濟真人今見諸天諸地，有如許因緣，罪福苦樂不同。不知前生何修，今身何犯；前身何福，今生何罪。為是稟身自然，為是業報而來，為是水三使之，為是父母之因，為是當身所受，為是先世種因，為是罪至一身，為是殃流子孫，為是修善可得拔度，為是任命自然。惟願天尊大慈，賜垂開悟，令眾曉知，宿命因緣。
　　慈尊答言：一切眾生，皆悉道子。子有疾痛，父母憂悲；子疾得除，父母安樂。既有斯苦，當須療治。善哉普濟，能發如此深心，開悟法利，覺曉群品。汝之所問，實應吾心。子向不言，吾亦應說。子之慈悲，與吾無異。子之功德，不可思議。為世福田，為世舟楫，為世父母，為眾導師，為眾主首，為眾法學，為眾因果，但當復座，吾為說之。今日道場懺主某得聞始劫，無上真人，請問天上天下、地上地下，眾生苦樂，罪福種種，宿命因緣，不可思議。今懺主某為平安　追薦，禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玉寶皇上天尊。
　　志心敬禮，作三界師天尊。
　　志心敬禮，應化自在天尊。
　　志心敬禮，流光世界天尊。
　　志心敬禮，傳真普照天尊。
　　志心敬禮，法源廣順天尊。
　　志心敬禮，延生浩劫天尊。
　　志心敬禮，無量慈廕天尊。
　　志心敬禮，法藏瓊文天尊。
　　志心敬禮，廣開方便天尊。
　　志心敬禮，度眾生厄天尊。
　　志心敬禮，救八難天尊。
　　志心敬禮，化三途天尊。
　　志心敬禮，昌國化人天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，逍逼快樂天尊。
　　志心敬禮，隨願往生天尊。
　　志心敬禮，海空智藏真人。
　　志心敬禮，普德妙行真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主某及以大眾，仰願東方無上靈寶天尊，諸尊諸聖、諸大真人、諸大童子，遍十方際、盡玄虛界、隱現一切尊聖。伏願普賜慈光，同施法藥，昇遷國家宗祖、七朋三祧，保安帝主國王、臣僚宰輔。度脫懺主某及以我等三世父母、師尊眷屬，上至九祖，下及七玄，信施檀越，應受日月懸照，未顯之界，飛走沈浮、九幽諸獄受罪苦魂，使離殃纏，同超道岸。一拜
　　今日道場大眾曾聞，昔劫普濟真人，請問天上天下、地上地下，種種苦樂，罪福因緣。懺主某伏願今日投誠，特來聽受經言。昔普濟真人所問，諸天之上，眾聖眾真，於金堂玉殿寶臺珠閣天宮之內，自在遊戲，逍遙變化，種種不可名目快樂之處。
　　慈尊言，此由浩劫修行，漸漸階梯，位及仙格。諸天之下，大聖高尊，乘雲駕虛，與人間條錄善惡，奏報諸天，受吾教命，或遷或罰。故在彼處所，是國土界分，水旱蟲蝗，惡風暴雨，兵革四興，皆由文武官屬，倚恃品宦，不依國令，苦虐萬民，託公枉直，販弄王法，故獲斯報。所是人民男女，在世受諸病難，種種魔災，危困苦厄，身相不全。貧窮下賤，死入地獄，受諸報對，萬劫沈淪，在於惡道者，皆從無量劫來，至于今劫，今生今日。或因父母所作，或因已身所為，上流下延，造三業、六根、十惡重罪。世世相承，受種種苦報；代代相繼，當等等魔折。吾所說眾生造業，凡言一業，其數百種。以略言之，未欲備說。爾時，普濟聞太上許與顯說，善惡因緣，報對事已。禮拜伏地白：太上言，眾生愚癡暗昧，沈迷世網，不能自覺，唯處業緣，流轉生死，受諸罪苦。伏願大慈天尊，愍念開度，使當來眾生，歸心善道，免受苦報，及落九幽羅酆諸獄，受諸攷捶。
　　太上言：若有男子女人，能發自然道意，清淨宅宇，嚴潔己身。安立帳座，坐我形像，旛華圍繞，然燈續明，燒香散華供養，行坐念道。或請法師，或自己身，或為保國泰民，調風順雨，禳災度難，保安住宅，乞延福壽，祛鬼除邪。或為父母己身患難，星曜加臨，乞求男女，拔贖出家。或為伯叔、兄弟、妻子。或為安慰土禁墓神，保以奴卑生財，及諸種種，危苦憂厄。或為師君法屬、九祖父母、兄弟伯叔、妻子六親，亡化已來、追資薦拔。但當來向我像前，禮十方無量億數應現化身天尊聖號，投誠雪露，身心懺悔，無量劫來，捨生受生，所在託生，至于今生，今日罪業，即得如願消滅。我之化號，流布人間，載于經內，上消天災，下滅地禍，中利人民。今世來生，功德不絕。當得國界安寧，帝王延永，星辰合度，風雨順時。魔賊冤家，還成善友。毒蟲猛獸，不生惡心。風水火兵，不能為害。所願從心，所求如意。九幽諸獄、受罪苦魂，克離幽牢，即生天界。四生六道，悉同解脫，爾時，普濟真人聞太上說是懺法，得度眾生，身心踴躍，不可思議，讚歎天尊而說偈言：
　　善哉元始尊，三界所共崇。聖力不思議，智德無等雙。自然七寶座，踴現騫林中。具足有形相，無礙猶虛空。將示重玄義，開發眾妙門。了出無上道，運轉大乘轅。善巧說諸法，群生普得蘇。我等聞是法，肅然心垢除。不勝情忻悅，稽首禮玉虛。
　　今日道場大眾，及以懺主某自從無量劫來，未曾值此懺法。今日伏為平安　追薦，恭對慈尊經法像前，發無邊心，起無邊意。五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玉寶皇上天尊。
　　志心敬禮，應號化主天尊。
　　志心敬禮，大羅化身天尊。
　　志心敬禮，分身億萬天尊。
　　志心敬禮，浩劫垂慈天尊。
　　志心敬禮，萬寶光明天尊。
　　志心敬禮，燈光無盡天尊。
　　志心敬禮，變現無邊天尊。
　　志心敬禮，慈悲廣度天尊。
　　志心敬禮，應化自在天尊。
　　志心敬禮，三界宗師天尊。
　　志心敬禮，傳真普照天尊。
　　志心敬禮，開度眾生天尊。
　　志心敬禮，愍念無盡天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，海空智藏真人。
　　志心敬禮，普德妙行真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，仰願東方無上靈寶天尊，諸尊諸聖、諸大真人，諸大童子，遍十方際、盡玄虛界，隱現一切尊聖。以大慈悲力、難思議力度眾生力、安慰眾生力，使諸眾生，若居天道者，令得昇遷無色界；若諸神道者，令超昇入二色界；若生人道者，令登一慾界；若在地獄餓鬼畜生道者，令得人身，永離苦報。又願慈尊領諸徒眾，於道場所禮懺所，顯揚功德，使無量國土皆得受潤，無量眾生皆得度脫，無量法界悉得聞知，無量上士能體大乘，無量中士能行供養，無量下士能生信心，無量天龍衛護其所，無量金剛斷除魔惑。懺主某自從無量劫來，捨身受身，所在托生，至于今生。今日所有一絲一毫、一名一種，以至恆河沙數罪業，從今生今日去，一發念心，願得消滅。乃至父母師尊、伯叔兄弟、己身妻子、六親枝蘿、眷屬等，因今禮懺，悉同解脫，不受苦惱。一切眾生，證無上道。一拜
　　太上慈悲道場消災九幽懺卷之一竟
　　太上慈悲道場消災九幽懺卷之二
　　太極左仙公葛玄纂集
　　明鏡慈念品第一
　　今日道場大眾，及以懺主某，恭敬拱手，諦聽經言。慈尊所說，一切眾生，凡造一業，其數百種，未欲備說，以略言之。於是普濟真人白言，誓為將來眾生，於是慈尊像前，首述種種罪業，一一懺悔，即未究盡因由，願為廣說。永劫眾生，得所依止。
　　慈尊言，世間男女，捨身生身，無量劫來，受身皆因眼耳鼻舌身意搆造諸罪，殺生偷盜，邪淫放蕩，慳貪瞋怒，愚癡顛倒，綺言妄語，惡口兩舌，嫉妬勝己，障礙一切，飲食酒肉，違犯經戒，毀壞尊像，不持齋法，不敬師尊，背真就偽，信邪倒見，罵詈鬼神，不奉三寶，訾毀幊嗃，輕慢虛誕，耽滯聲色，染習香味，沉迷觸犯，內造外造，展轉相生。六根互起，更遞成愆，罪根增長，念念成非。有無量無邊罪業，數喻塵沙，結習來久，總在身中，先緣今緣，從劫至劫，一發念心，皆得清淨，猶如明鏡，前塵後塵，無量數塵，乃至脂垢，諸雜不淨，積聚生翳，內外不明。一旦遇其良匠，拂拭磨瑩，表裹光徹，映照遠近，洞朗明淨，還復如初。何以故？性本淨故。眾生亦爾，神本清淨，無諸滓穢，但受形後，內外塵垢，漸染成惡。六根六情，六入六染，六賊六塵，六欲六識，分別妄作，弊穢生身，內翳外滋，失其真性，流浪生死，寖入罪由，報對相緣，便沈地獄，受諸苦惱，萬劫沈淪。吾以慈悲，憐念眾生，故從劫至劫，輪轉人間。或夏或夷，或老或少，或凡或聖，或女或男，或貴或賤，種種化身，方便教化，度脫眾生。經教流傳，開悟一切，使離苦惱，永出泥犁。但眾生智劣，不能解悟。我今為汝，廣示因緣，重更分別，使將來眾生，歸心善道。普濟聞說法喻，及從分別，身心踊躍，讚詠慈尊而說是偈：
　　善哉元始尊，眾生真父母。重說三六根，更示明鏡諭。善巧救沈淪，慈悲拔眾苦。我等聞是法，身心了諸故。永劫於道場，為眾說法主。
　　今日道場懺主某伏為平安　追薦得聞偈頌，指諭懺法，不可思議。五體投地，一心諦聽。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，好生度命天尊。
　　志心敬禮，上光不動天尊。
　　志心敬禮，大通靈應天尊。
　　志心敬禮，上德光天尊。
　　志心敬禮，流布王天尊。
　　志心敬禮，無礙音天尊。
　　志心敬禮，常法輪天尊。
　　志心敬禮，轉諸難天尊。
　　志心敬禮，無邊明天尊。
　　志心敬禮，德明王天尊。
　　志心敬禮，靜妙天尊。
　　志心敬禮，香明天尊。
　　志心敬禮，方華天尊。
　　志心敬禮，淨觀天尊。
　　志心敬禮，念離天尊。
　　志心敬禮，行世天尊。
　　志心敬禮，長生保命天尊。
　　志心敬禮，太一救苦天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，海空智藏真人。
　　志心敬禮，普濟普度真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，仰願東南方無上靈寶天尊，諸尊諸聖、諸大真人，諸大神仙、諸大童子，遍十方際、盡玄虛界、過去未來，隱現一切真聖。以甘露雨，洗諸塵垢，願慈光力，度脫眾生，達其彼岸，畢竟清淨。以今懺主某伏為平安　追薦禮此懺文，惟願救苦力、扶度力、濟護力、消災力、功德力、保安力，使悉如意。一切有情，普同懺悔，歸證道果。一拜
　　今日道場大眾，及以懺主某重復至誠，諦聽經言，大地眾生，所居棄賢世界，浮幻穢雜，地獄餓鬼畜生，盈滿報地。修善人少，作惡人多。如此世界，有四時遷謝，尅筭人命，有長有短。春夏秋冬，風雨寒熱，晝夜晦明，日月相促。地土沙礫，高下傾危，山河險阻，草木判棘，無一可樂。所受人身，生老病死，不淨假合，危脆難安。為有身故，求及衣食，或不充足，飢渴困乏，眾苦逼身。王法驅馳，無由自在。頑愚下劣，所見淺拙，交朋無識，共為伴侶。眼觀惡色，耳聞惡聲，鼻齅惡香，舌嘗惡味，身受惡觸，意緣惡法，如此之事，無量無邊。壽命無常，特可怖畏。念念遷謝，無時暫停。石火電光，迅速無比。百年幾日，時局中間。如是眾多種種苦事，無暫安樂。又念眾生，業相不絕，性識剛硬，喻如土地，瓦石相夾。多欲之人，多求利故，苦惱亦多。常知足者，雖於地上，猶為安樂。不知足者，雖處天堂，尚不稱意。又念久積惡緣，斷絕善根，癡愛迷執，不省悟故。無明障翳，兩眼盲故。或新業縈纏。或宿冤相報。為臣不忠，為子不孝，心懷陰賊，密相讒咒。邪鬼所侵，累經疾病，非橫口舌，不明暗至，仕進不達，所求不得。水火兵傷，生離死苦，種種憂悲，說不能盡。又念煩惱障重，難逢善果，乃及聞見，不求不願，超生離苦，而恃姿容少壯，男女眷屬，峻宇華堂，種種娛樂，惟保生全，一朝敗壞，不問富貴，大限有期，所為何用。又念眾生不知，世界虛假，人天夢幻，病苦危脆，憂惱縈縛，光陰倏忽，寒暑變遷。不以片時覺悟修善，只欲長泛苦海，久滯生死。我念眾生，過於父母。父母念兒，恩止一世；我念眾生，慈周永劫。父母見兒不孝，心致疏離；我見眾生不善，慈念轉加。若眾生死入九幽羅酆、無間諸獄罪中，我常說法，代與受苦。今見汝之所問，眾生罪福因緣，如吞鐵石，似箭入心，行慈悲念，無忘時頃。今說懺法，將救沈迷。汝當勤行，廣度後劫。於是普濟，重宣偈言：
　　元始無上第一尊，超踰三界無等倫。無數劫來積妙行，具足清淨福惠因。煩惱結習皆已斷，畢竟故業不造新。神通威力無所畏，洞達三世了俗真。圓備智慧諸功德，集此妙法以為身。處在地獄代眾生，能受鑊湯爐炭熱。寒水冰泉體不傷，劍樹刀山身豈裂。見他苦惱心悲哀，為他受苦意歡悅。是故致得妙報身，月涵滄海光澄徹。容受一切無障礙，生育萬物不窮竭。遊入三清法位中，心傳慈化流無絕。我等稱揚未足云，恩隆不盡浮生劫。
　　今日道場大眾，人各運心。懺主某認四大虛假，三界浮華，壽限難定，體貌不堅，業累所縈，愆就是作。今日值此懺法，發願慇懃，叩頭鄭重。滅三毒火，起百善心。伏為平安追薦禮此懺文，五體投地，一心諦聽。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，好生度命天尊。
　　志心敬禮，大羅圓極天尊。
　　志心敬禮，寶光通照天尊。
　　志心敬禮，收魔滅惱天尊。
　　志心敬禮，常善護天尊。
　　志心敬禮，合道真天尊。
　　志心敬禮，愛行道天尊。
　　志心敬禮，太素身天尊。
　　志心敬禮，敕司命天尊。
　　志心敬禮，拔十苦天尊。
　　志心敬禮，慈悲愛天尊。
　　志心敬禮，觀妙天尊。
　　志心敬禮，獲慶天尊。
　　志心敬禮，三氣天尊。
　　志心敬禮，萬真天尊。
　　志心敬禮，玄元天尊。
　　志心敬禮，度難天尊。
　　志心敬禮，寶洞天尊。
　　志心敬禮，瑠璃天尊。
　　志心敬禮，長生保命天尊。
　　志心敬禮，太一救苦天尊。
　　志心敬禮，功德海天尊。
　　志心敬禮，無邊際天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，妙行真人。
　　志心敬禮，廣信真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主某及以大眾，仰願東南方無上靈寶天尊，諸尊諸聖，諸大真人，諸大童子，遍十方際、盡玄虛界，隱現一切真聖。垂廣念心、慈悲心、度脫心、消災心、集福心、救苦心，令懺主某所願諧心，乘真聖果，拯拔有情，同登至道。一拜
　　懺妄想品第二
　　今日道場大眾，人各運心，仰對慈尊，懺悔妄想罪業。懺主某歛心長跪，諦聽經言。一切眾生，自從誕育身形，染諸塵濁。眼觀五色，鼻齅五香，舌嘗五味，耳聽五音，俱為冗雜。正聲不辨，正色不視，意起麤兇，耽迷執滯，造眾業端，皆從妄想。若男若女，一發念心，來向我前，懺悔種種罪業。先懺妄想，及以疑惑，次懺諸業。普濟言，何為妄想？慈尊曰，眾生妄想顛倒，皆從心起。強生分別，繫念於身，觸境生迷，舉心皆妄。為是義故，智慧觀身，骨肉肌膚、形體毛髮、六根四大、五臟百神，諦想思惟，總無實處。共相假合，結聚成身。表裹尋求，我在何處。身既是假，心即成空。空假非真，悉為妄想。身為妄想，諸法皆然。彼我是非，愛僧取捨，色聲香味，嫉妬慳貪，殺盜邪淫，綺言惡語，凡諸作業，泯爾皆除。內外清虛，自合真道。是諸眾生，若於三寶前，行諸妄想。或於道場前，行諸妄想。或於經法前，行諸妄想。或於講讚前，行諸妄想。或於天地虛空前，行諸妄想。或於日月星辰前，行諸妄想。或於諸聖諸尊真像前，行諸妄想。或於國王帝主前，行諸妄想。或於文武官屬前，行諸妄想。或於出家法身前，行諸妄想。或於父母、伯叔、兄弟、枝蘿眷屬前，行諸妄想。或於師尊法屬前，行諸妄想。或於賢良智慧前，行諸妄想。或於靈壇聖跡前，行諸妄想。如是諸妄想，或已行，或未行，心意纔生，便受重罪。心生妄想，罪業身當，見在家門。足諸魔難，六疾纏染，作不遂心，困苦相加，禍及七玄，咎累世世。己身不闓正法，不了真理，死入火翳地獄。受諸罪攷，當生非男非女之身。若不懺悔，永劫沈墜。於是慈尊，而說偈言：
　　生前心妄想，欺弄於一切。死入火翳獄，形容盡焦爛。後生非男身，醜陋得人惡。見世作愚癡，不聞真理法。
　　今日道場大眾，及以懺主某無量劫來，至于今生今日，師尊、同學、門徒、父母、兄弟、己身骨肉，有諸妄想，未曾懺悔。今日伏為平安　追薦禮此懺文，五體投地。一心諦聽，稽首慈尊，敬禮真聖
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，好生度命天尊。
　　志心敬禮，無量智慧天尊。
　　志心敬禮，神力無礙天尊。
　　志心敬禮，智光勝天尊。
　　志心敬禮，皆受記天尊。
　　志心敬禮，塵沙妙天尊。
　　志心敬禮，真聖智天尊。
　　志心敬禮，威光天尊。
　　志心敬禮，化氣天尊。
　　志心敬禮，勝相天尊。
　　志心敬禮，真遊天尊。
　　志心敬禮，常觀天尊。
　　志心敬禮，八極天尊。
　　志心敬禮，真聖天尊。
　　志心敬禮，真化天尊。
　　志心敬禮，長生保命天尊。
　　志心敬禮，太一救苦天尊。
　　志心敬禮，普慈護國天尊。
　　志心敬禮．無邊際天尊。
　　志心敬禮，功德海天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，法解真人。
　　志心敬禮，太極真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主某及以大眾，仰願東南方無上靈寶天尊，諸尊諸聖、諸大真人，諸大童子，遍十方際、盡玄虛界、過去未來、隱現一切真聖。以大道心、真聖心、無量心、無礙意、難思意、功德力，令懺主某無始已來，捨生受生，至于今生今日、九祖七代、己身眷屬、存亡二世，所有妄想，顛倒業因，承此懺悔，願獲消滅。從今已去，願證真聖心，行無為道。惡想惡業，永不造作。更願聖力道力，令種種眾生，悉入截聽，得受安樂，歸悟大道。一拜
　　除疑惑品第三
　　今日道場大眾，人各運心，仰對慈尊，懺除疑惑罪業。懺主某至心歛念，諦聽經言，念以眾生，身雖浮假，塊爾有形，痛痒疼酸，飢寒暑濕，內動外觸，念念相侵。心不調和，憂惱俱至。如何觀想，頓得除滅。
　　慈尊言且疑惑，虛妄為以。一切有形，皆悉浮假，念念無常。眾生執著，妄見為有。若知身不有，諸苦皆無。但自忘身，眾惑皆滅，云何重有痛痒疼酸。普濟復言，眾生疑惑，執繫已深，頓遣忘身，實不可得。云何方便，漸示因緣。
　　慈尊言當須定志，智慧觀身，諦聽思惟，總無所實，更起疑惑，是致沈淪，此諸眾生，業行不純，受報殊別。如形散影，似響應聲。貴賤善惡，須顯參差。既有參差，而不了其本性。見長生者，不知從精進奉戒中來。見短壽者，不知從屠殺中來。見富貴者，不知從濟貧拔苦中來。見貧困者，不知從貪盜不足中來。只知見長生者，我欲長生；只知見富貴者，我欲富貴。如此慕欲，誰無念想。不知往業宿因，生來以定。是謂疑惑，是諸眾生。凡見經懺，不能轉讀，不能深信，故生輕毀。見三界外，不信是樂；見三界內，不知是苦。三界外者，無為自在，天堂快樂，天衣天食，長生曠劫，卻言是苦。三界內者，日月相催，寒暑推遷，四百四病，官法牢獄，刀兵水火，生老病死，卻言是樂。性識不同，致生疑惑。見人長齋蔬素，不言華飾，草衣木食，形如枯木，心若寒灰，不知有超昇解脫，惟欲自求荼毒。見人持奉戒法，誦經行道，翹勤不退，願國安寧，願身解脫，唯言無端，故自求苦。見人麗質，強生毀想。見人抄寫經像，不生信心，卻乃斜眉角眼，共相毀說。種種自不能行，皆生疑惑。對三聖前，起諸疑惑；對道場前，起諸疑惑；對經法前，起諸疑惑；對真像前，起諸疑惑。是諸眾生，終日使役身心，動思動念，發心發想，生諸疑惑，何時暫息，不知推尋真理，滅諸疑惑，但縱業根，妄生猶豫。能知識者，魔惑自滅；不知識者，疑想轉加。如此人等，死入風雷地獄，受報不同。慈尊發念，重說是偈：
　　生世心疑惑，死入風雷獄。手足寸寸斷，日夜常悲泣。劍樹歷刀山，楚痛徹心骨。轉生禽獸身，受報無期出。
　　今日道場大眾，若乃猶豫疑惑，今生不斷，後更復增，是由積善，故得無罪。汝今未免生死，輪迴往返。若受此報，悔將何及。今遇道場懺法，洗滌前愆；歸依懇切。懺主某乃知人命，生身無定。一世須臾，百年幾日。自從無量劫來，捨生受生，至于今生今日，縱恣六情，起諸疑惑，師資同學，及以所生父母、伯叔、兄弟及諸眷屬，有諸疑妄罪業，未曾覺悟。今日伏為平安　追薦禮此懺文，五體投地，一心諦聽，稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，好生度命天尊。
　　志心敬禮，金簡法藏天尊。
　　志心敬禮，明珠洞啟天尊。
　　志心敬禮，元皇廣化天尊。
　　志心敬禮，太一法天尊。
　　志心敬禮，金紫極天尊。
　　志心敬禮，真妙相天尊。
　　志心敬禮，無量壽天尊。
　　志心敬禮，大品量天尊。
　　志心敬禮，道德普天尊。
　　志心敬禮，太真王天尊。
　　志心敬禮，景曜天尊。
　　志心敬禮，應真天尊。
　　志心敬禮，玄應天尊。
　　志心敬禮，素真天尊。
　　志心敬禮，延生天尊。
　　志心敬禮，長生保命天尊。
　　志心敬禮，太一救苦天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，大隱真人。
　　志心敬禮，救脫真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主某及以大眾，仰願東南方無上靈寶天尊，諸尊諸聖、諸大真人，諸大童子、遍十方際、盡玄虛界、過去未來、隱現一切真聖，行攝念法。令懺主某無量劫來，捨生受生，至于今生今日，九祖七玄、存亡二世眷屬，起諸疑惑，受斯禮懺，願當解脫，入歸信門。惟行秉志，以趨向為心，見內外法，修善作福，抄經供像，不起疑惑，及生障難。見男女端正，及以世間種種善事，永誓恭敬，隨順歡喜，使進其人，願得善果，普及一切，四生六道，同得超昇，證無上道。一拜
　　滅心火品第四
　　今日道場大眾，人各運心，仰對慈尊，懺滅心火罪業。懺主某拱手頂禮，長跪諦聽經言，一切眾生，初分南北，漸認束西，愛好嫌麤，喜富瞋賤，信心所造，不度短長，貪利忘恩，隔親憐外。見華飾，無足無厭；聞簡實，如隙如讎。山比罪名，風如善果。又智見褊短，氣格頑愚，恣縱而行，言執己是。貪婪無足，鄙惱何窮。見善如讎，聞惡即喜。積財巨萬，猶說困窮。造業深多，常言公當。從初至末，豈覺豈知；累月逾年，不懺不悔。疑惑妄想，皆自心生；癡愛貪瞋，亦從心起。心生瞋喜，撙祖本切節無定。飲酒殺生，恣情欣悅。衣冠整束，羅綺充形，色想便生，家傾國喪。誇張少壯，強逞華嚴，不慕良朋，惟親惡友。終朝耽惑，至暮荒迷。不識宗親，不敬父母。一迷不返，如火燒山，風火熾盛，撲滅尤難。風生火上，意在人心。火旺風高，心尋意逐。癡愚凡質，執染為真。心想風生，渾成虛假。於是慈尊，重宣偈頌：
　　瞋想魔冤對，言語便差殊。意氣不相和，顏色生瞋怒。瞪目斜眉視，猶同五色蛇。亡命即須臾，自縈地獄苦。勸眾生改悔，不滯在狴牢。但發大道心，罪障盡消滅。
　　爾時，慈尊復語普濟言，眾生罪從心起，罪從心滅。但發一念，盡得消除。業之纏身，如繩繫鳥，縱使遊走東西南北，隨繩長短近遠而去，隨處飲食，謂言為樂，不知有人收繩而取鳥。隨繩至近，欲擒著始知驚怖。即入人手，生死由人。雖復悲鳴，匍匐叫喚，無奈何者，無救護者。人之造業，亦復如是。不攝六根，縱恣七識，作諸惡事，心不體了，繫結成業，隨業受身，無相業繩，結縛其心。縱生富貴，及以畜生、餓鬼、疾病惡道之中，種種變化，隨處歡娛，謂以為樂，都不覺知。先所冤家債主，在於冥陽，尋業收取，非禍暗至。種種苦惱，不自覺悟。怨咎神明，信邪倒見，殺生祭祀，前殃見受，更造新冤。當此之時，無救護者，無奈何者。
　　今日道場大眾，如經所述，大可思惟，當須怖畏。無相業繩，是乃不善。捨身受苦，皆由心造。若不懺悔，何以消除。又如形影，從無明生，從無明滅。當須慙愧，洗浣身心，至誠懺悔。懺主某無始無量劫來，捨身受身，至于今身，師尊師資，上下法屬，父母兄弟，六親眷屬，為有心火，使作業緣，無量無邊，不可勝記。今日伏為平安　追薦禮此懺文，五體投地，一心諦聽，稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，好生度命天尊。
　　志心敬禮，普現道德天尊。
　　志心敬禮，慈周三界天尊。
　　志心敬禮，廣化六道天尊。
　　志心敬禮，飛丹照極天尊。
　　志心敬禮，寶林元洞天尊。
　　志心敬禮，靈應無窮天尊。
　　志心敬禮，智力精進天尊。
　　志心敬禮，浮羅景天尊。
　　志心敬禮，慈濟永劫天尊。
　　志心敬禮，智慧圓滿天尊。
　　志心敬禮，永登晨天尊。
　　志心敬禮，光妙天尊。
　　志心敬禮，開明天尊。
　　志心敬禮，廣濟天尊。
　　志心敬禮，眾妙天尊。
　　志心敬禮，太微天尊。
　　志心敬禮，妙解天尊。
　　志心敬禮，法海天尊。
　　志心敬禮，長生保命天尊。
　　志心敬禮，太一救苦天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，妙行真人。
　　志心敬禮，妙相真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主某及以大眾，仰願東南方無上靈寶天尊，諸尊諸聖、諸大真人，諸大童子，遍十方際、盡玄虛界、過去未來、隱現一切尊聖以大道心，發無為力，令懺主某心火所生，所造諸業，仗今懺悔願當消滅。自今日去，前咎懺畢，更不重造新愆。若見人發真正心，修諸善果，不以成與不成，備與不備迴心發念，歡喜慚愧，明進其人，所願善緣，度脫法界眾生，及以我等，九祖七玄、四生六道，同得解脫，歸依大道一拜
　　太上慈悲道場消災九幽懺卷之二竟
　　太上慈悲道場消災九幽懺卷之三
　　太極左仙公葛玄纂集
　　斷煩惱品第一
　　今日道場大眾，人各運心，仰對慈尊，懺斷煩惱罪業。懺主某歛心長跪，諦聽經言，一切眾生，生從托廕父母胞胎，或長富，或少貧，或前貴，或後賤，或一惡，或百惡，或男，或女，不省輪迴，莫分終始。為有煩惱，煩惱生於執見，執見生於顛倒，顛倒生於妄想，妄想生於疑惑，疑惑生於眾苦，眾苦生於諸業。諸業既造無常，逼迫不得自在。
　　慈尊語普濟言，煩惱是眾生受身，處在人世，不惟富貴貧賤，男女皆求衣食。須慕生緣，供給所須，支持日用，牽縈王法，拘鎋尊卑，合會親眷，分別恩愛，乃至老病死亡。或不終其壽，隨業流轉，三惡道中，漸遠人天。不覺有無常苦。智明了故，體無想故，以智慧故，覺妄想故，辯疑惑故。不以為苦，任放縱性，恬愉安樂。隨念生心，隨心造業。執見為事，顛倒為非，對境妄想，慕求疑惑。縱恣六根，造洹沙數罪業；不慎三業，種無量億地獄。皆因煩惱，執染身心。有身，則有煩惱；無身，則無煩惱。既有煩惱，當須修習。普濟言：修習何善，得離煩惱？
　　慈尊言：消滅三業，立三善行：一心善行，二身善行，三口善行。且心善行者，一不貪愛，二不瞋怒，三不愚癡。清廉尅己，少欲知足，制伏貪取，斷除求利，慈忍恬柔，寬和容恕，挫解瞋恚，常無忿怒，觀妙守靜，達有通無，能於諸法，智慧明了，是名心善行。次以身善行者，一不殺害，二不竊盜，三不邪淫。仁慧博施，愍念群生，濟生度死，謙卑退讓，非義不取，捨身命財，無所吝惜，真正清潔，遠離邪淫，不色不慾，心無放蕩，是名身善行。所謂口善行者，一不嬌妄，二不華綺，三不兩舌，四不罵詈。發言信實，常無虛誑，所說真正，能無華飾，詞旨中平，清直無二，能不彼此，背向兩端，聲氣調和，柔軟清潤，巧說法相，吟詠洞章，是名口善行。三行既善，則無疑惑。既無疑惑，則無妄想。既無妄想，則無顛倒。既無顛倒，則無執見。既無執見，則無煩惱。既無煩惱，則無眾苦。既無眾苦，則無諸業。既無諸業，則為安樂，入無為道。於是，普濟聞說三善行法。一切眾生，皆得煩惱病愈，讚歎慈尊，當作是偈：
　　稽首聖中真法主，能說眾生煩惱藥。
　　眾生心中無價寶，常被六賊來劫剝。
　　瞋恚怒箭鑽射心，無明愛鎖無關鑰。
　　人我枷杻防禁身，六親魔想專相掠。
　　今依三行善驅除，永劫應無四相著。
　　今日道場大眾，及以懺主某聞此煩惱，大可思惟。無量劫來，悉見諸苦。是樂諸樂，是苦今生，不能覺悟，斷除煩惱。後更復增，宿業相纏，住此幻世，不見大道，不悟真詮，煩惱禍殃，日生擊縛。今遇慈尊經教，廣說法門，顯喻煩惱，提携愚暗。令一切有情，悉得開悟。懺主某自從無始劫來，至于今劫，今生今日，九祖七玄、存亡二世、一切眷屬，但縱身三業、口四業、意十業，從無始無明，造三毒、四趣、五蓋、六塵、七漏、八垢、九結、十纏，使不自在。煩惱但在牢籠，處於流浪。今日遇此懺法，如日處晝，如月當夜，如盲得明，如啞得語，如聾得聰，如罪得赦。伏為平安 追薦禮此懺文，五體投地，一心發念，稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玄真萬福天尊。
　　志心敬禮，飛行世間天尊。
　　志心敬禮，元陽量化天尊。
　　志心敬禮，轉我身天尊。
　　志心敬禮，鏡心淨天尊。
　　志心敬禮，高上妙天尊。
　　志心敬禮，常安靜天尊。
　　志心敬禮，玄妙門天尊。
　　志心敬禮，常清淨天尊。
　　志心敬禮，出生死天尊。
　　志心敬禮，大莊嚴天尊。
　　志心敬禮，觀妙身天尊。
　　志心敬禮，常普覆天尊。
　　志心敬禮，高玄天尊。
　　志心敬禮，祐神天尊。
　　志心敬禮，轉法天尊。
　　志心敬禮，真妙天尊。
　　志心敬禮，昌陽天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，左玄真人。
　　志心敬禮，右玄真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，以及大眾，仰願南方無上靈寶天尊，諸尊諸聖、諸仙諸大真人，諸大天眾、諸大童子，遍十方際、盡玄虛界、過去未來、隱現一切真聖。同垂善力，救護眾生。令懺主某永斷煩惱，使離塵染，為過去見在，作其善力，助彼三途，永離惡趣，及我等眾，得生十方淨樂國土。一切煩惱，結習罪因。乘此懺悔，咸得消滅。從今日去，行真相道，無生怠慢。願得智慧方便善力，消諸災難，保安國土，度脫六道幽顯、四生九祖遠魂、三代淨識，同出牢籠，齊登道岸。一拜
　　淨塵勞苦業品第二
　　今日道場大眾，人各運心，仰對慈尊，懺悔諸塵勞苦罪業。懺主某歛心，歸命歸依，諦聽經言。一切眾生，自從生誕形體已來，頭負圓天，足履方地，肌屍醜穢，骨肉腥凡。不避星辰，常干風雨，累此陽過，必犯陰愆。但以天地之內，不問貴賤，罪目無量。或因三業生罪，或從六根起過，或自內心邪僻，或藉外境染著，或從三毒取起四顛倒，或從三業生一百八煩惱，或從五見生六十二見，或從十惡起四十種惡，或從六情生八萬四千諸塵勞門。或從一念一頃，生四顛倒，起一百八煩惱，造六十二見，立四十種惡，造八萬四千諸塵勞苦。何況一日、一月、一年起於念想，何況經於歷劫，起於眾罪，於是勞苦相尋相覓，無有窮已。然其罪根生於三種。普濟言，何者為三？一者是惱，二者是業，三者是想。為此三種，不能見聖，及人天勝妙好事。若一日、一時、一念，悟其三障，乃至三業、六根、一百八煩惱、六十二見、四十種惡、八萬四千塵勞苦業，皆得清淨。是諸眾生不信吾言，不依經說，不知解冤，不求解脫，積惡塵沙，罪滿天地。三毒、十惡、五見、六塵、六染、六入，復生無間罪業，或造不成就，信行斷業，誣讟天尊，訕謗三寶，破滅賢聖，毀正法業，不信罪福。起十惡業，迷真返正癡惑業、不忠君主邪佞業、不孝二親返戾業、輕慢尊師無禮敬業、朋友無信不義業，作四重罪障聖道業、毀犯淨戒破八齋業、五篇七障缺犯業、不信十戒不論輕重方便汙精思業、年六長齋月十齋不常修業、諸威儀中不如法業、二千四百威儀微細業、障不修身戒心慧業、春秋八王造眾業、行多種惡犯戒六儀業、於苦眾生無愍傷業、不矜不念無憐愍業、不拔不濟無救護業、心懷嫉妬生彼我業、怨親二境不平等業、耽荒五慾不厭離業、因衣因食園林浴池生薄逸業、或善有漏回向三聖障出家業，如是等業，皆無量無邊，說不可盡。普濟言，當用何等心，令此業障罪滅？
　　慈尊言，先當興七種善心，以為方便，可得除滅。何等為七？一是慚愧，二是恐怖，三是厭離，四是發無上善心，五是怨親平等，六是念報天尊、國主、師尊、父母之恩，七是觀諸妄想，罪性皆空。若人不得此善心，不起懺悔，殃累遠祖，禍染將來，及今見世，盲聾長病，死入九幽諸獄，萬劫方生，餓鬼非人之形。爾時，慈尊乃言此偈：
　　若人不善心，無故作諸業。一絲及一毫，乃至無量億。死入十八獄，種種受諸苦。後生飢虎中，常不得飽食。縱得生人身，水火刀兵殺。或復得長病，風狂及顛癇。
　　今日道場大眾，如經所言，皇堪恐怖，身中有斯勞苦，積劫何以覺知，無明所覆。或自行十惡，或教他十惡，或讚歎十惡，或明進十惡。一念一頓，想於十惡。或一毫一種，他日受報，追悔何及。今須努力，精進懺悔。若在六道，及處四生，見受未受苦報者，我今發念，願同解脫。懺主某伏為平安　追薦禮此懺文，五體投地，一心發念，稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玄真萬福天尊。
　　志心敬禮，龍王變度天尊。
　　志心敬禮，萬劫輪轉天尊。
　　志心敬禮，十方應號天尊。
　　志心敬禮，難思議天尊。
　　志心敬禮，除煩惱天尊。
　　志心敬禮，德高遠天尊。
　　志心敬禮，塵沙妙天尊。
　　志心敬禮，法耀身天尊。
　　志心敬禮，智難勝天尊。
　　志心敬禮，幽法極天尊。
　　志心敬禮，上清天尊。
　　志心敬禮，進道天尊。
　　志心敬禮，化應天尊。
　　志心敬禮，知苦天尊。
　　志心敬禮，化物天尊。
　　志心敬禮，信慧天尊。
　　志心敬禮，度厄天尊。
　　志心敬禮，僊度天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，妙用真人。
　　志心敬禮，體解真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，仰願南方無上靈寶天尊，諸尊諸聖、諸大真人，諸大神仙、諸大天仙、諸大童子，遍十方際、盡玄虛界、過去未來、應號一切真聖。以太玄水洗蕩，懺主某及經生父母，受法受度師尊，伯叔兄弟，男女眷屬，今緣昔緣，無量無邊，諸塵勞苦罪業。杖今懺悔，願承道力、真聖力、懺法力、因果力、難思力、功德力，願得消滅，使悟諸見，了達玄理。普願一切眾生，不滯塵勞罪業，體悟無為，歸依大道。一拜
　　歸信敬品第三
　　今日道場大眾，人各運心，仰對慈尊，懺悔不敬信罪業。懺主某頂禮長跪，諦聽經言，一切眾生，造作惡緣，施為不當，心如火盛，炎炎不揀，媸妍意似刀鋒，凜烈豈論強弱。積時累日，經月逾年，不能以時修其片善，日積愆就轉加冤濫。彌增苦業，永劫沈淪。今緣昔緣，從劫至劫，運心舉意，生不信敬，誹謗三聖，毀壞三聖，輕慢三聖，穢汙三聖，戲弄三聖，罵詈三聖，咒詛三聖，欺忽三聖，傲誕三聖，嗊嗃三聖，啗食三聖，誑惑三聖，侵奪三聖，費損三聖。訾毀經懺，評論真偽，妄言得失，強辯是非，分別淺深，僉議短長。形容不淨，衣服不淨，手腳不淨，屐履不淨，口氣不淨。飲酒食肉，啗嚼葷辛，口出穢言，心不恭敬。或不洗手，或不燒香，或不盥口，或不沐浴，即入玄壇，便臨法座。或詣道場，聽法聞經，逼近尊像，穢污真聖，神仙靈人、玉童玉女、金剛神王、天丁力士，護法威神。或對天尊大道經法，出家法身，形容傲誕，不肯禮拜稽首歸誠。或臥聽法師大德講說三洞大乘經典。或酒肉葷糅，乘騎車馬，直入道場，逼近天尊，看讀經懺。或見持齋受戒，永不信從，稱為虛矯。或領男女同入道場，聽法聞經，高聲大語，惱觸法徒。或發言舉意，先論是非，較量功德。或依倚三寶，方便求財。或假法教，誑惑男女。或費用三寶財物，自供己身。或恐協出家法身，求其長短，取其財貨，養育眷屬。或擎經像，市中教化。或於行路，假言功德，聚集財物，自將入己。或將經像，假賃貨售，供給骨肉。或高座說法，得以襯施，惟將己用，或不參經戒符籙法文，便作人師，受以施財。或廣引弟子，不擇賢良，授度經法，泄其真祕。或不按科律，受稟師尊，自任己心，增臧經法。或尊像前暴露埃塵，損壞常住。或堂殿傾頹，經法穢汙。或破壞旛燈功德，不敬睟容。或竊盜寶經，同諸俗典。或私將抄寫，不肯護持，混雜凡書，曾無恭敬。或安牀枕，一處眠臥。或在房院，臭穢狼籍，手擎葷觸，及語真經。或叛道背師，自違盟誓。凡諸舉意，一切運心，皆犯明科，違犯戒律，此之罪目，無量無邊。若人犯不敬信，一絲一毫罪業，見世令眷屬不圓，先逝受苦，己身當受蠱癩病報，死入九幽地獄，萬劫方生，受野獸身。爾時，慈尊為諸未悟，乃說偈言：
　　生世不敬信，毀壞道真容。上聖及仙真，靈人與神人。玉童將玉女，金剛并力士。侍衛威神等，一切諸形像。破損及輕慢，穢汙不恭敬。訾毀出家人，言詞無上下。打罵加凌忽，淫犯生戲弄。傲誕自嗊嗃，評論諸經法。強說是與非，破齋又破戒。偷盜三寶財，種種不信敬。死入九幽獄，備歷十八中。足履刀山上，兩手攀劍樹。裸身抱銅柱，赤體臥鐵牀。頭上戴火山，背常負鐵杖。飢則食火炭，渴乃飲鎔銅。鑊湯沸爛煮，火車燒爍身。碓擣更磑磨，倒懸又倒立。鋸解又刀刑，針鋒貫肢節。硤石逼其身，寒冰斷筋骨。煨煻走束西，跳躑不得住。腥穢常臭處，漣汲溟波水。以灌於四瀆，惡鳥爭啄睛。銅狗來咬齧，毒蛇競吞噬。牛頭折其脊，一日萬死生。苦痛不可忍，當生受蠱癩。
　　今日道場大眾，謗聽是偈，如經所說，探切憂驚。造此罪因，何能曉悟。若有斯罪，受報難逃，追悔之時，莫能得及。宜各精進，審悔罪訧，若在六道，受四生身者，大身小身，相啗相食。或未受報，我今恭敬，普願解脫。懺主某伏為平安　追薦禮此懺文。五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玄真萬福天尊。
　　志心敬禮，洞空化號天尊。
　　志心敬禮，無量應天尊。
　　志心敬禮，證得道天尊。
　　志心敬禮，常歡喜天尊。
　　志心敬禮，妙法歡天尊。
　　志心敬禮，常救物天尊。
　　志心敬禮，不變相天尊。
　　志心敬禮，法舍天尊。
　　志心敬禮，玄官天尊。
　　志心敬禮，應化天尊。
　　志心敬禮，太虛天尊。
　　志心敬禮，道海天尊。
　　志心敬禮，碧落天尊。
　　志心敬禮，常道天尊。
　　志心敬禮，降伏天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，智藏真人。
　　志心敬禮，廣信真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，仰願南方無上靈寶天尊，諸尊諸聖、諸大真人，諸天仙眾、諸大童子、諸大龍神，遍十方際、盡玄虛界、隱現一切真聖。伏願蕩除苦趣，蠲免惡源。懺主某自從生身以來，所有罪業，承今懺悔，一發念心，乞願消滅。自今已去，常懷信敬，省察前非，洗心後悔。願當來世，轉輪不絕，永得長生，過去逝魂，俱超生處。見在親緣，常居福地。得證無為，早登聖果。一拜
　　除障礙品第四
　　今日道場大眾，人各運心，仰對慈尊，懺悔障礙罪業，懺主某至心長跪，諦聽經言，一切眾生，以貪欲心，搆起六識、六塵、六欲、六染，起愚癡妄想，生諸障礙。明明造罪，心起不知。故故為非，言猶自是。都緣昏昧，何認罪愆。但稱彼短己長，何別他尊。我劣不察，分身貴賤，高下不鈞。貴則深堂峻宇，拖紫紆金，朱壁椒房，丹臺玉楯；賤則蒼頭跣足，逐後迎前，聲氣低微，格式卑下。富則輕裘肥馬，奧食精羞，言如鍾響，心似海闊貧則饑寒在念，禮義乖疏，言行相違，施為不當。分玆身業，豈解秉持，違過更多，孰能覺悟。自居世網，卻起障心。退人歸依三寶天尊聖教。退人信重大道經法。退人忠順帝主。退人供侍師尊、上下法屬。退人孝順父母。退人為國轉經行道。退人為家消災乞福。退人為國憂勤。退人為家勤苦。退人發無上道心。退人行道歌詠。退人持戒守白。退人放生活命。退人誦經長善。退人忍辱受恥。退人布施歡喜。退人修行精進。退人隱居山谷、服氣吐納。退人修道求覓飛昇。退人抄寫經文、莊嚴絛軸。退人粧塑尊像、生發信心。退人修蓋靈壇宮觀，召人住持。退人設齋造供。退人苦身煉行、磨琢心性。退人供養法身。退人恭敬焚修。退人平等無二。退人出離塵染、永除煩惱。退人禮懺謝過、得免災難。退人道場香燈晝夜。退人聰明智慧、常習經書。退人學藝修飾身名。或以恩愛退人，或以情義退人。或以利濟退人。或以指教退人。或以貪愛退人。或以輕慢退人。或以縱性虛誕退人。或退人種種好事，應是他人一絲一毫善事。善事既發，不可妄生障礙。凡生障礙者，為己身，不知善事是解脫出塵之路，自不能行，而乃互生障礙。若造一障一礙事，獲無量無邊罪，令見世己身、老病孤獨，願無所遂，死入九幽地獄，受一切苦，萬劫方生，作魚鼈身，受人刳剔。若不懺悔，無由解脫。爾時，慈尊救諸眾生，而說是頌：
　　前世無善心，障礙於一切。玄說詭誑語，言前非生路。恩愛與情好，貪染及輕觸。留戀同為惡，死入流沙獄。縱得受人身，貧寒復孤獨。見世老長病，良藥卻為毒。
　　今日道場大眾，人各運心，聞說是頌，實可憂悲。若有此障礙罪業，受報之時，應難退悔。今須發願，解除罪障。懺主某伏為平安　追薦禮此懺文，五體投地、一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玄真萬福天尊。
　　志心敬禮，擁化天尊。
　　志心敬禮，傳教天尊。
　　志心敬禮，善勝天尊。
　　志心敬禮，辯法天尊。
　　志心敬禮，本光天尊。
　　志心敬禮，寶德天尊。
　　志心敬禮，雲翔天尊。
　　志心敬禮，駕景天尊。
　　志心敬禮，法身力天尊。
　　志心敬禮，德王明天尊。
　　志心敬禮，妙化音天尊。
　　志心敬禮，常護世天尊。
　　志心敬禮，無邊力天尊。
　　志心敬禮，無垢意天尊。
　　志心敬禮，功德王天尊。
　　志心敬禮，無邊自在力天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，妙信真人。
　　志心敬禮，妙音真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願南方無上靈寶天尊，諸尊諸聖、諸大神仙、諸大真士、諸大真人，諸大童子，遍十方際、盡玄虛界、過去未來、隱現一切真聖。以大道難思議力、功德微妙力、應號慈尊力，令懺主某九祖父母、同住師尊、門徒法侶，及經生考妣、伯叔、兄弟、己身眷屬，存亡二世，所有障礙重罪，山積海深。仗今禮懺，願承神仙力、龍神力、三聖力、真人力，永得消滅。沈墜超生，無復苦惱。自從今去，見人修種種善行，不生障礙。惟願善芽增長，普度無量，一切有情，同超淨土。一拜
　　太上慈悲道場消災九幽懺卷之三竟
　　太上慈悲道場消災九幽懺卷之四
　　太極左仙公葛玄纂集
　　息瞋怒品第一
　　今日道場大眾，人各運心，仰對慈尊，懺悔瞋怒罪業。懺主某歛心長跪，謗聽經言，一切眾生，皆從執見，起諸瞋怒。瞋怒之由，但從心起。心生瞋怒，喻若火風。風火炎盛，不久自息。是諸眾生不能消遣，但執愚見，生諸瞋怒，或從貪愛，搆起六識，染受六塵，起瞋怒想。或怒大道天尊言乏正真，只起浮詞，常無信意。或怒天地，咒詛寒暑，惟愛愚癡，不慙覆載。或怒日月星辰，裸露形體，不愧照臨，常嫌遲速。或怒經典，稱是虛言，不解披尋，多生毀譽。或怒生身父母，侍奉長乖，全無孝養，不報劬勞。或怒兄弟，義乏連枝，看若外人，情同疏友。或怒眷屬，不起慈柔，敬上有虧，撫下無節。或怒齋戒，修奉不恭，觸犯常多，精虔有闕。或怒國主，不讚昇平，殺逆生心，忠良不立。或恕講說，不聽善緣，但起惡言，混雜真理。或怒宮觀，不生敬奉，誹謗過多，不懷修蓋。或怒先逝，竟乏追修，不作良緣，助其冥路。或怒神理，無有祭祀，卻信邪巫，行於淫殺。或怒老耄，不生孝順，曾無憐愍，卻稱業報。或怒牢獄，不察情理，常說艱難，助添杻械。或怒貧賤，枉壓難申，不念飢寒，每行苦楚。或怒禽獸，不念羽毛，只縱貪殘，惟求烹宰。或怒奴婢，不忍卑賤，只知苦虐。如是瞋怒，若已犯，若未犯，或親或疏，若男若女，若人非人，發心舉意，生諸瞋怒者，如木生火，火發自然，其罪轉深，其尤最重，先亡幽閉，不得解脫。於是慈尊觀此眾生，妄行瞋怒，遂發歎心，而說偈言：
　　是諸男女等，諦聽善思惟。大道天尊前，輒莫生瞋怒。國王父母處，經法道場中。講讚法師邊，輒莫生瞋怒。或見出家子，賢人崇善心。布施念貧窮，囚徒并旅客。躘蹱煢露子，疾病及孤遺。諸如男女等，乃或生瞋怒。似木生於火，火發返自然。但除執見想，了悟非常道。
　　爾時，慈尊復言，若眾生造一瞋一怒罪業，見世患風邪病，死入八寒八熱地獄，復歷針鋒地獄，萬劫方生，受身為蝦蟇鯸等魚，復還人中，愚癡拙惡。若不懺悔，永墮沈淪。於是，慈尊念諸未悟，重宣偈言：
　　生世多瞋怒，常懷毒害心。意中常迫迮，瞋男復瞋女。畜生及奴婢，似此煎愁身。持刀或執棓，惟欲害於物。憤憤常恚恨，曾不少時喜。死人寒熱獄，針鋒復貫身。連心及肝膽，通腸連其脇。血出無斛數，後生為蝦蟇。怒月不得語，或作鯸魚。自瞋浮水上，鴟鳶競來取。分張喫其肉，縱得生人中。還受愚癡報，作人常醜拙。言詞無方便，出語逆人意，無人見憐惜。
　　今日道場大眾，如經所說，大可思惟，若有此罪，受報彌探。今日懺悔，願同解脫。懺主某伏為平安　追薦禮此懺文，五體投地，一心諦聽。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，太靈虛皇天尊。
　　志心敬禮，紫清上極天尊。
　　志心敬禮，龍形九色天尊。
　　志心敬禮，香林說法天尊。
　　志心敬禮，光映真容天尊。
　　志心敬禮，神燈法海天尊。
　　志心敬禮，真悟拔苦天尊。
　　志心敬禮，拔苦慈慧天尊。
　　志心敬禮，延筭玄暉天尊。
　　志心敬禮，普廕無邊天尊。
　　志心敬禮，三界化通天尊。
　　志心敬禮，無為天尊。
　　志心敬禮，託質天尊。
　　志心敬禮，靈符天尊。
　　志心敬禮，寶林天尊。
　　志心敬禮，元光天尊。
　　志心敬禮，應度天尊。
　　志心敬禮，長生保命天尊。
　　志心敬禮，太一救苦天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，普濟真人。
　　志心敬禮，普度真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願西南方無上靈寶天尊，諸尊諸聖、諸大真人、諸大仙眾，諸大童子，遍十方際、盡玄虛界、隱現一切真聖。同發慈光，共垂覆護。懺主某自從無量劫來，有無量無邊瞋怒罪業，今日禮拜懺悔，願乞消滅，不受報對，永得清淨。自今已去，無使瞋怒，明了執見，體解真常。當願先世魂識，過去未來眷屬，永斷愆縈，不歷九幽，四生六道，同受因果，承無上道。一拜
　　曉愚癡品第二
　　今日道場大眾，人各運心，頂禮慈尊，懺悔愚癡罪業。懺主某恭信在心，諦聽經言，一切眾生，從氤氳際而起愚癡，染著諸有，雖積功勤，不能無滯。故以修其善果，令得解脫。此諸眾生，未解修功，積諸善德，起三毒根，行愚癡業。或罵詈天地，咒詛鬼神。或叛逆君父，不行忠孝，反戾為事，立法亂常，內黨骨肉，外諂他人，不信罪福，觸壁生心，謂己自然，長存不滅，不分善惡，不別尊幼，捨身受身，常行愚癡。或於聖像前，或到經法處，或於法師前，或在君王、父母側，或於師尊同學、同住法親邊，或於六親枝蘿骨肉、妻妾男女處，或於天地日月星辰下，或於靈通鬼神廟中，或對虛空賢聖聖迹處，或於若人非人蟲獸禽類所，行諸愚癡，及笑人行善布施，作諸功德，毀譽等罪。凡如此者，名在愚癡，皆因心起。若人於一名一種處行愚癡者，釁連遠祖，殃及見存，追悔無由，常居幽閉，現世風邪，重患報死，入寒夜地獄，萬劫方生，受蛇虺身。若非懺悔，永沈惡道，於是慈尊愍傷未悟，而說是偈：
　　人世若愚癡，不信罪福者。笑人修功德，常言無宿命。不敬於日月，天地及星辰。一切諸靈聖，莫不皆輕慢。常行不善事，種種皆為惡。觸壁自執性，死入十八獄。備歷諸苦惱，萬劫生蛇身。心中常有毒，腹中無臟腑。飢渴不得食，人見皆欲殺。縱得生人道，還卻愚癡報。
　　今日道場大眾，聞是偈言，大生畏懼。若人有斯過業，受對無差，我等大眾，宜生覺悟，莫遭他報。身沈之日，欲求懺悔，恐不能及。又為地獄餓鬼畜生受其苦惱，未得超生，同我發念，願得解脫。懺主某伏為平安　追薦禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，太靈虛皇天尊。
　　志心敬禮，高上玄虛天尊。
　　志心敬禮，無邊自在天尊。
　　志心敬禮，高上玉皇天尊。
　　志心敬禮，龍漢梵度天尊。
　　志心敬禮，無上紫虛天尊。
　　志心敬禮，遷真上聖天尊。
　　志心敬禮，證果隨功天尊。
　　志心敬禮，玉光相妙天尊。
　　志心敬禮，最勝方便天尊。
　　志心敬禮，開輝保生天尊。
　　志心敬禮，方便變見天尊。
　　志心敬禮，妙果珠光天尊。
　　志心敬禮，徧開玄藏天尊。
　　志心敬禮，法界應慈天尊。
　　志心敬禮，隨心啟悟天尊。
　　志心敬禮，度幽明真天尊。
　　志心敬禮，大智海天尊。
　　志心敬禮，無畏力天尊。
　　志心敬禮，慈悲天尊。
　　志心敬禮，寶藏天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，智觀真人。
　　志心敬禮，應世真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，仰願西南方無上靈寶天尊，諸尊諸聖、諸大真人、諸大賢聖、諸大聖眾，遍十方際、盡玄虛界、顯化一切真聖。以大道慈救，發大願念，普同救度。懺主某先世祖禰、生身父母、緣生父母、受度師尊，建壇保舉伯叔兄弟、己身姻親、妻子男女、存亡眷屬，若有無量無邊愚癡罪業，已造未造，已悟未悟，仗今日道場，懺悔消滅。自今已去，更不重造。惟願一切眾生，捨離三途，同得解脫。漸證無為，達于道岸。一拜
　　懺慳貪品第三
　　今日道場大眾，人各運心，仰對慈尊，懺悔慳貪罪業。懺主某歛心攝念，諦聽經言，一切眾生，處在浮世，百年幾日，時曏中間，石火之光，何能得久。如蛾撲燈，自覓焦然。不能明了，悟此縈纏，曾無暫息。日積業訧，時加罪苦。為懷吝惜，常負貪求，積聚山高，心由不足。一日之活，作千年計。生時既不將一錢來，死亦不將一錢去。一朝長逝，是事皆空。無量慳貪，盡成業釁。或於天尊大道前，生諸慳貪。或於大藏經典前，生諸慳貪。或於出家法身前，生諸慳貪。或於齋戒供養處，生諸慳貪。或於燒香然燈處，生諸慳貪。或於修蓋觀宇、殿堂處，生諸慳貪。或於功德福田上，生諸慳貪。或於帝王國主前，生諸慳貪。或於父母男女前，生諸慳貪。或於賢人長者前，生諸慳貪。或於他己財物，生諸慳貪心。或見飲食，生慳貪心。或見車馬，生慳貪心。或見衣服裝束，生慳貪心。或見田宅廣大，生慳貪心。或見屋宇華麗，生慳貪心。或見奴婢僕隸，生慳貪心。或見宮觀破壞，生慳貪心。或見山林森聳，生慳貪心。或見華果爛慢，生慳貪心。或見貧窮老病，不思濟拔，生慳貪心。或見囚徒受苦，不行憫念，生慳貪心。或見行旅困弱，不相扶救，生慳貪心。或見飢寒贏體，不給所須，生慳貪心。乃至己物他物，官物眾物，絲毫毛髮，草木華果，米麥抄撮。或自行饕餮，或自懷吝惜，為他慳鄙，不作諸善，不肯捨施，苦身積聚，為之憂惱。於己願富，於他願貧。身終之日，如舟無楫，如車無輪，有惡草陳，無善可紀。致使業因，墮諸惡道。於是慈尊，愍諸眾生，而說偈曰：
　　前世若慳貪，執吝無休息。積財如山嶽，心常吞江海。常自不厭足，持齋受戒處。造像及寫經，營建於精綰。燒香然燈所，凡厥作功德。不肯施一毫，就中為方便。常說覓利益，死入寒冰獄。凍斷其形體，百節皆破壞。後生住邊夷，或為人家犬。衛護不得息，猛惡人皆賤。萬劫方受生，為人不具足。手孿及腳跛，眼盲或耳聾。鼻褰口偏斜，胸高腰脊曲。形容復醜陋，所在無人惜。
　　今日道場大眾，聞經所言，心生恐懼。若有此罪，將來之世，應當受報。今啟精勤，願滌前咎。惟願一切眾生，或在地獄，餓鬼畜生，受斯業報，乘今禮懺大道力、功德力、拯拔力，並得解脫。懺主某無量劫來，至于今劫，今生今日，師尊父母，己身一切眷屬，捨身受身，存亡二世，有無邊無際慳貪罪業，未曾洗滌，及不覺知。今日伏為平安　追薦禮此懺文，五體投地，一心諦聽。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，太靈虛皇天尊。
　　志心敬禮，金鑑妙容天尊。
　　志心敬禮，戒生延壽天尊。
　　志心敬禮，無窮真像天尊。
　　志心敬禮，隨方證果天尊。
　　志心敬禮，常濟普度天尊。
　　志心敬禮，自然空寂天尊。
　　志心敬禮，方便因果天尊。
　　志心敬禮，眾妙慈光天尊。
　　志心敬禮，瓊因法海天尊。
　　志心敬禮，真常度命天尊。
　　志心敬禮，百億威名天尊。
　　志心敬禮，護國永安天尊。
　　志心敬禮，大慧眼天尊。
　　志心敬禮，弘至教天尊。
　　志心敬禮，方便慧天尊。
　　志心敬禮，轉法轉天尊。
　　志心敬禮，如寶林天尊。
　　志心敬禮，興道力天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，廣信真人。
　　志心敬禮，妙德真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾等，仰願西南方無上靈寶天尊，諸尊諸聖、諸大真人，大慈大悲真人，救苦童子、上智童子、尚藥童子，遍十方際、盡玄虛界、化現一切真聖。發慈悲願，普濟度力。令懺主某三世存亡、九祖眷屬、己身妻子，所有慳貪罪業，仗今禮懺，願落罪名，及以一切眾生，未乘解脫者，已得超度者，同此懺拔，證無上道。一拜
　　念布施品第四
　　今日道場大眾，人各運心，仰對慈尊，懺悔不布施罪業。懺主某發覺悟心，稽首長跪，諦受經言，一切眾生，生身在世，恣意不足，終日貪婪，何時割。捨。眷屬滿室，金玉盈堂，猶不稱心，尚生靳愛，利濟不懷，慳貪是念。且布施者，無量功德，利益一切，不可思議。一施法，二施身，三施財。法者，常以我法，三洞經教，善巧方便。或權或實，或廣或略，勸誘眾生，俱入一乘，永辭纏愛，登常樂境。從劫至劫，常轉法輪。過去未來，常不退悔。最為第一，不可思議。施身者，當以身命，救濟一切，眾生疾病，水火刀兵，無量厄中，皆得覆護，以用方便，不惜身命。或見一切餓殍，如己之飢；見一切凍餧，如己之寒。以至施己力役，代人危厄，無所吝惜。或供養出家法身，給侍所須，採藥遊山，驅馳左右，修蓋觀宇，灑掃殿堂，種植果林，造諸功德，道傍開井，修葺橋道，不辭勞苦，惟盡一心，功德巍巍，最不可勝計。施財者，有二。一內財者，身體手足，百骸九竅，皮膚爪甲，盡力救度，無所愛惜，以施於人。二者外財，錢土城隍，妻子僮僕，牛馬，金銀珠玉，綾羅錦綺，玩弄服飾，散施一切，不繫於心。又有九種布施，亦各不同，隨所發心，皆獲利益。一施入道身真應化像，二施入經法大乘，三施入仙真聖相，四施入玄壇靈觀屋宇、殿堂樓閣、房廊( )砌，五施入男女出家法身、玄冠黃褐、一切法衣法具、供養無闕，六施入常住、香油燈燭、莊田僕隸，七施入鐘磬、旛華、帳座、應用法具，八施入齋食米麵香油、供養出家法身及持齋奉戒精進學道者，九施入貧窮孤寡、飢寒疾病、囚徒、一切危苦。普濟言，慈尊所說種種布施，功德不可思議。且上古之人，不以布施，何無災難？
　　慈尊言：上古之人，淳朴為心，懷道抱德，不貪不慾。後世澆浮，人多矯詐，惟求財寶，不悟因緣，輕命重財，家亡國破，內懷萬惡，外結兇狂，相繼冤憎，無由覺悟。故設法門，令其布施，今時四眾，但知惜財，不重於命。若捨其財，如同捨命，故言命財。若能捨施，一內賊不生，二外賊不起，內外安靜，眾苦消除。以今布施，破此慳貪，聖化冥通，隨功受福。若眾生不以法布施，不以身布施，不以內財布施，不以外財布施，不以九種布施。見齋設供，不肯布施。見持戒修行，不肯布施。見講說真經，不肯布施。見天尊聖像，不肯布施。見出家法身棲寒，不肯布施。見然燈供養，不肯添捨布施。見供養之處香殘燈燼，不肯繼爇布施。見道場旛像不足，不肯布施。見古迹靈場損壞，不肯布施。見靈觀殿堂隳破，不肯布施。見大藏寫經函蘊未備，不肯布施。見供養之器不如法度，不肯布施。見行道歌讚，不肯布施。見常住應用不足，不肯布施。見鐘磬聲相不圓，不肯布施。見修造未就，不肯布施。見囚徒、見貧窮、見老病、見功德、見福田，不肯布施。或不以方便布施，不以慈悲布施，不以誘諭布施。或不以教化布施，不以减割布施，不以善心布施，不以指示事弄，不以機巧、偏執教相，不以平等布施，不以忠孝、不以善念、不以勢力布施，或不以藥術、不以寬裕布施。如上種種，不肯布施者，見世眷屬，常不安樂。男女夫妻，中道離別。己身殘疾，惡病相纏，殁入九幽，歷諸地獄，萬劫方受蛇犬之身。於是慈尊愍嗟未悟，而作偈曰：
　　若人富貴者，賢良及聰明。醫術并勢力，種種不布施。言我富當世，安樂得永劫。不信有輪迴，貧卻是富客。見世卒亡命，眷屬中年隔。死入幽苦牢，心中過鐵( )。受生蛇狗身，猛惡常護宅。縱得復人形，愚癡無見識。孤窮下賤報，世世為人役。
　　今日道場大眾，聞經所說，大可怖畏，我等或有此罪，豈自知覺。當來之世，須受其報。今日禮誦，惟用精進，願同懺悔，皆得消滅。六道四生，悉同解脫。懺主某伏為平安　追薦發願禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，太靈虛皇天尊。
　　志心敬禮，廣化慈顏天尊。
　　志心敬禮，普潤無為天尊。
　　志心敬禮，神通萬化天尊。
　　志心敬禮，度人眾妙天尊。
　　志心敬禮，玄化解脫天尊。
　　志心敬禮，拔難真光天尊。
　　志心敬禮，福慶無為天尊。
　　志心敬禮，妙道廣明天尊。
　　志心敬禮，為說方便天尊。
　　志心敬禮，廣流恩化天尊。
　　志心敬禮，善悟大慈天尊。
　　志心敬禮，無邊緣中見天尊。
　　志心敬禮，善業普天尊。
　　志心敬禮，解法度天尊。
　　志心敬禮，傳經教天尊。
　　志心敬禮，大慧眼天尊。‘
　　志心敬禮，自在力天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮J 無邊際天尊。
　　志心敬禮，功德海天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，太極真人。
　　志心敬禮，妙光真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，仰願西南方無上靈寶天尊，諸尊諸聖、諸大真人，諸大童子，遍十方際、盡玄虛界、應現一切尊聖。願垂道力、同方便力，令懺主某所生父母、師尊同學、六親眷屬，如上三世，不布施罪業，已受報，未受報，仗今禮懺，皆得解脫。願以眷屬，世世生生，得居富貴，智慧聰明，惠施一切。當令受苦眾生，同歸安樂，速悟無為，早登聖果。一拜
　　太上慈悲道場消災九幽懺卷之四竟
　　太上慈悲道場消災九幽懺卷之五
　　太極左仙公葛玄纂集
　　慎綺妄品第一
　　今日道場大眾，人各運心，仰對慈尊，懺悔綺言妄語罪業。懺主某歛心長跪，諦聽經言，一切眾生，但從四迷，惟任六識，將一毫善，稱言無量；造萬端罪，惟說無咎。見人有過，增加毀說；見人積德，非外破除。惟言己身，德行充備，巧隱辯舌，妙麗華詞。相別片時，言逾半歲。洎見一日，厭似百年。如此愚頑，皆為綺妄。或於天尊大道前，綺言妄語。或於三洞經典前，綺言妄語。或於法師大德前，綺言妄語。或於國主帝王前，綺言妄語。或於父母尊親前，綺言妄語。或於賢人長者前，綺言妄語。或於愚癡下賤前，綺言妄語。或於聾盲六疾前，綺言妄語。或於尊重富貴前，綺言妄語。或於師尊法友法身前，行諸綺言妄語。或於。長宿前，行諸綺言妄語。或恃豪貴，行諸綺妄。或恃聰明，行諸綺妄。或恃權智，行諸綺妄。或向所識人前，行諸綺妄。或於諸天聖眾、十方真聖、星辰日月、一切威靈前，行諸綺妄。凡是發心，行諸綺妄，華詞不實，皆獲重罪。見世己身，口面喎斜，死入拔舌地獄，萬劫方生，受野獸身。若不懺悔，難超淨土。於是，慈尊為諸未悟，而說偈言：
　　生身若綺妄，矯詐三寶前。父母及男女，君王與百姓。凡是合會處，讒害於忠賢。離異人朋友，嫉妬惡勝己。傳言作口舌，浪說為是非。轉虛以為實，用白反為黑。道說人長短，強知他好惡。所在生破亂，死入拔舌獄。鐵錐刺其舌，硤石逼其身。令舌長百尺，以釘釘舌上。滴滴出血流，後生野狗狀。啗食諸臭穢，晝夜心思想。
　　今日道場大眾，聞是偈已，自從昔劫已來，一切眾生，輪迴受報，以何覺知。今我懺悔，發以精進。願因今日，同得解脫。懺主某伏為平安　追薦禮此懺文，五體投地，一心諦聽。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，太妙至極天尊。
　　志心敬禮，慧化自然天尊。
　　志心敬禮，無色相天尊。
　　志心敬禮，見色相天尊。
　　志心敬禮，自在智天尊。
　　志心敬禮，無方智天尊。
　　志心敬禮，德普遍天尊。
　　志心敬禮，生萬物天尊。
　　志心敬禮，調陰陽天尊。
　　志心敬禮，無邊道德天尊。
　　志心敬禮，智慧無量天尊。
　　志心敬禮，三世常存天尊。
　　志心敬禮，造立天地天尊。
　　志心敬禮，日月光明天尊。
　　志心敬禮，慈悲不住天尊。
　　志心敬禮，寶光通照天尊。
　　志心敬禮，廣化三界天尊。
　　志心敬禮，金華廣耀天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，日光真人。
　　志心敬禮，月光真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願西方無上靈寶天尊，諸尊諸聖、諸大真人，諸大童子，遍十方際、盡玄虛界、隱現一切真聖。同開大宥，救彼眾生。令懺主某九祖七玄，己身一切，姻蘿眷屬，存亡二世，無量劫來，捨身受身，有如上綺言妄語罪業，未乘道力，不得解脫。以今禮懺，願得消滅。自今已去，無復重造。不起華妄，惟行簡實。上願一切有情，咸體大道。一拜
　　懺惡口兩舌品第二
　　今日道場大眾，人各運心，仰對慈尊，懺悔惡口兩舌罪業。懺主某長跪歛心，諦聽經言，一切眾生，口業所重，兩舌為深，逞辯為先。將輕顯捷，戲上慢下，傲貴僧親，恬淡不知，評論為妙。耽餐五味，爽失不知。貪嗜腥羶，飲食無度。或乃欺賢罔聖，毀真謗道，談讟他非，矜誇我是，呵風罵雨，道聽途言，翻有為無，將麤作細，鬥諜良善，揚舉愚癡，向彼讒此，向此道彼，他是言非，我非自是，離他眷屬，就彼庸愚，狎密為疏，使親成怨，綺言不實，虛誕為真，語不及義，誣謗君父，平薄師友，破壞忠良，埋沒勝已，損陷無辜，浮華巧偽，口自誇是，心不言非，其途不一，結罪惟深，對面興歎，將善為惡，常集妖誣，每親邪法，呼人叫地，牽引鬼神。凡出言詞，且無正真。或於天尊大道經法師尊前，惡口兩舌。或於國王父母賢人法身前，惡口兩舌。或於諸天日月虛空聖眾前，惡口兩舌。或於一切境界井竈門戶種種眷屬前，惡口兩舌。或於若人非人前，惡口兩舌。如是口舌，多謀一切，詿誤虛空。無量罪根，皆因口舌，若喻塵沙，亦不能盡。若犯絲杪，一名一種，見世口面喎斜，舌不能語，瘖啞鼻塞，死入鎔銅地獄，萬劫方生，受蟲蠆蛇虺身。若不懺悔，何以消滅。於是慈尊愍念未悟，而說偈言：
　　前世惡口舌，罵詈親疏人。不擇善惡言，隨口即所出。呼天及叫地，引鬼復牽神。上及於三寶，天地日月星。井竈流水上，門戶行道中。社廟山林下，厭禱於忠良。不問其貴賤，父母并骨肉。奴婢將僕使，著處遭毒口。死被鎔銅灌，百體皆煙出。後生為蜂蠆，口欲損於物。或為蚌蛤身，汩沒沙泥中，縮身便入殼。縱得受人身，亦復為瘖吃。
　　今日道場大眾，如經所言，造作惡口兩舌，報無差互我等。若有此罪，當來之日，受報何逃。是故地獄餓鬼，畜生輪迴，報對不休不歇。我今禮懺，求哀道前，普願法潤，悉使解脫。懺主某伏為平安　追薦禮此懺文，五體投地，一心諦聽。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，太妙至極天尊。
　　志心敬禮，萬寶光明天尊。
　　志心敬禮，變現無邊天尊。
　　志心敬禮，常行救度天尊。
　　志心敬禮，高上清虛天尊。
　　志心敬禮，應感天尊。
　　志心敬禮，護國天尊。
　　志心敬禮，普度物天尊。
　　志心敬禮，常慈念天尊。
　　志心敬禮，意無盡天尊。
　　志心敬禮，常安國天尊。
　　志心敬禮，保天地天尊。
　　志心敬禮，樂國土天尊。
　　志心敬禮，福無量天尊。
　　志心敬禮，應物心天尊。
　　志心敬禮，滿無國天尊。
　　志心敬禮，廣消災天尊。
　　志心敬禮，生萬物天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，自然智慧法身真人。
　　志心敬禮，玄妙虛無上德真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願西方無上靈寶天尊，諸尊諸聖、諸大真人，諸大童子，十方隱現一切真聖。念以精虔，廣開濟度。令懺主某九玄七祖，存亡二世，一切眷屬，有如上惡口兩舌罪業，仗今懺禮，願得消滅。自今已去，更不復造。生生世世，願具音聲，乞足智辯說，和合利益，隨順淺深，普濟六道四生，同體大道。一拜
　　斷淫慾品第三
　　今日道場大眾，人各運心，稽首慈尊，懺悔淫慾罪業。懺主某長跪歸依，諦聽經言，一切眾生，若生淫慾，閉在幽獄，沒入愛河，莫求出離，永處沈淪。往昔已來，流轉生死一劫之中，所積身骨，如大山嶽，所飲母乳，亦如四大海水。自所出血，復過於此。父母兄弟、六親眷屬，已盡天年。所出目淚，喻如四大海水。是故說言，有愛則生，愛盡則滅。是知生死起自淫愛。淫慾之罪，能令眾生墮於地獄，受餓鬼身。若乃作畜生，受鴿雀鴟梟等身。如是眾生，或於天尊經法法師、玄壇靈觀道場前，行諸慾想。或於清淨地、神廟中、聖邊所，行諸慾想。或侵凌貞潔，捉人殘害，離人母子，奪人男女，離人恩愛，隔人憐念，不避賢善。或裸露三光。或意想心念，染汙出家男女法身。或於五種人所起不淨行。如是一切眾生，於出家法身，起不善想，如燒毀尊像宮殿，歿入酆都九幽地獄，永劫不生。九世子孫，短命窮苦。如是一名一種，淫慾罪業，見世門戶，多遭枉橫，官事重厄，己身風邪，連年疾病，死入九幽地獄，萬劫方生，受糞穢蟲不淨身報。若不懺悔，永負沈淪。於是慈尊為諸未悟，而說偈曰：
　　前世行邪淫，放曠無期度。姦欺人妻妾，離隔他骨肉。六親相通同，以及出家身。乃至於六畜，不擇善與惡。或於清淨地，靈觀玄壇內，對經或近像，裸露天地間。日月星辰下，不避於鬼神。名山大澤側，社稷神廟中，處處行淫慾，死入九幽獄。男抱大銅柱，女臥熱鐵牀，遍身煙火生，脂肉皆焦爛。更加鑊湯煮，鐵杖晝夜考。後入寒冰獄，擘裂於身形，碓擣復磑磨，鋸解到刀斫，縱乃得身人，風狂邪病形。
　　今日道場大眾，如經所言，深可怖畏。有斯罪業，何以覺知。在四生六道，見受苦者、未受罪者，因今禮懺，普得解脫。懺主某伏為平安　追薦禮此懺文，五體投地。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，太妙至極天尊。
　　志心敬禮，應化自在天尊。
　　志心敬禮，包含天地天尊。
　　志心敬禮，五百億相天尊。
　　志心敬禮，振動天地天尊。
　　志心敬禮，金輪玉光天尊。
　　志心敬禮，成就國土天尊。
　　志心敬禮，常住眾生天尊。
　　志心敬禮，九光明天尊。
　　志心敬禮，寶蓮華天尊。
　　志心敬禮，咸除垢障天尊。
　　志心敬禮，隨方享福天尊。
　　志心敬禮，寂然慈化天尊。
　　志心敬禮，護魂無滯天尊。
　　志心敬禮，普照萬生天尊。
　　志心敬禮，轉法隨心天尊。
　　志心敬禮，度眾厄天尊。
　　志心敬禮，靜山王天尊。
　　志心敬禮，香華滿天尊。
　　志心敬禮，方便弘濟天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，日慈大慧真人。
　　志心敬禮，月慈大智真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願西方無上靈寶天尊，諸尊諸聖、諸大真人，諸大童子，遍十方際、盡玄虛界、隠現一切真聖。願以道場力、稱揚力、自化力，令懺主某生身父母，枝蘿眷屬，伯叔兄弟。己身姻戚，存亡二世。或有如上淫慾罪業，因今投誠，禮懺洗滌。自今已去，想色即空，離其業報，不復重造。及起愛心，惜身如寶，慎行如珠，無有障礙，入無為岸，齊登道果。一拜
　　遠憎愛品第四
　　今日道場大眾，人各運心，面仰慈尊，懺悔憎愛彼我罪業。懺主某歛心長跪，諦聽經言，一切眾生，發意多愚，行心少實。愛積如山，尚言不足。憎棄若穢，猶恨不探。由是心想，不能曉悟，分別彼我。評論強弱，言行乖違，牽縈世網，恣逞頑愚。視玩無厭，聽察不審。縱貪邪惑，不守恬和。悅目則恣視不忘，悅耳則終聽不倦。只言彼短欲說己長。意悅，則不論醜惡；言愛，則無間親疏。於是眾生，或於真聖法座前，起憎愛心。或於國王、父母、師尊前，起憎愛意。或於伯叔兄弟、男女前，起憎愛想。或於天地日月、虛空境界，起憎愛念。或於聖迹靈壇處，起憎愛慾。如是無量無邊、憎愛彼我罪業。若人行一名一種，死入多罪地獄，無有出期，縱得輪迴，當受非人之身。若非懺拔，永負沈淪。於是慈尊重說偈曰：
　　憎愛生彼我，自取一性意。想惡卻為良，憎長復愛短。憎者絕形影，猶未暢愚情。愛者如山嶽，尚言卻不足。物皆同一體，分別妍與醜。彼我出於心，善惡皆由性。死入大地獄，遍受於苦毒。刀鋒望心刺，鐵錐劖其舌。百節鐵釘釘，後生為鵝鴨。或為魚鼈身，殺戮不得語。任人生與活，般般任烹作。後得生人身，即為癡聾啞。
　　今日道場大眾，如經所言，又復悲切。若造此罪，受報何申。及以懺主某九祖父母、師尊伯叔、兄弟己身、一切眷屬，於無量無始劫來，至于今生今日，捨身受身，有此憎愛，彼我罪業，未曾覺悟。今建道場，伏為平安　追薦禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，太妙至極天尊。
　　志心敬禮，西靈森羅天尊。
　　志心敬禮，戒生正慧天尊。
　　志心敬禮，洞空太玄天尊。
　　志心敬禮，周徧大運天尊。
　　志心敬禮，萬福朱明天尊。
　　志心敬禮，元素天皇天尊。
　　志心敬禮，化道萬運天尊。
　　志心敬禮，道運真照天尊。
　　志心敬禮，隨順世間天尊。
　　志心敬禮，妙彩真王天尊。
　　志心敬禮，金宮萬變天尊。
　　志心敬禮，正法無為天尊。
　　志心敬禮，洞虛法王天尊。
　　志心敬禮，三清紫闕天尊。
　　志心敬禮，真道照成天尊。
　　志心敬禮，瓊姿玉光天尊。
　　志心敬禮，拔苦妙慈天尊。
　　志心敬禮，三光轉輪天尊。
　　志心敬禮，真道德度天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，真定光真人。
　　志心敬禮，光妙音真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願西方無上靈寶天尊，諸尊諸聖、諸大真人，諸大童子，遍十方際、盡玄虛界、十方隱現一切真聖。同加善力，令懺主某九祖七玄，存亡二世，一切眷屬，乞解如上業釁。自今已去，不復更造。惟願一切沈淪，皆乘懺力，登于道岸。一拜
　　不偷盜品第五
　　今日道場大眾，人各運心，稽首慈尊，懺悔偷盜罪業。懺主某歛心長跪，歸命歸依，諦聽經言，一切眾生，不存廉直，若以財物，一草一葉，不可無故而取，何況盜竊。但自眾生，為見在利，故以種種非理而取。或穿窬牆壁，斷道抄掠，抵于債息，負情違契，面欺心口。或非道理，言人不知，天網恢張，何所漏泄。或盜天尊經法財物。或盜供養真聖，法具財物。或盜三級，玄壇財物。或盜靈觀齋會，器皿財物。或盜塑像真聖，所用財物。或盜供養，護戒信心財物。或盜三寶捨施，七寶財物。或盜寶光寶座，寶帳財物。或盜寶蓋寶輿，寶車財物。或盜寶旛寶幢，寶冠財物。或盜寶鏡寶樹，寶華財物。或盜寶殿寶馬、法衣霞帔上財物。或盜真經寶座、寶殿寶藏、寶函寶蘊上財物。或盜上聖高真，一切之物。或盜然燈燒香，香油財物。或盜常住大眾及國家輸貢倉庫，珍寶財物。或盜神仙靈人、仙童玉女、金剛神王、力士師子等財物。或盜男官法身、女官法身財物。或盜三聖福地，華果齋蔬之物。或盜神廟牲牢之物。或盜硨磲碼碯、瑠璃琥珀、金銀珠玉、銅鐵綾羅、錦綺執素之物。若直一文十文，一毫一絲，乃至極多，俱犯重罪。乃至割庫窬牆，開封繫鎖，改換印號，移拆簽函，貯蓄軍資，稅賦科疋，一分一寸，以少及多，不慕輸官，惟思利己。或盜法師鎮信裝褫，裁割行壇，布施之物。或盜新鮮未獻上靈之物。或盜慈親眷愛之．物。或盜兄弟朋友鄉閭之物。或盜旅客行李之物。或盜孤貧老劣之物。或盜經求貿易之物。或盜田農種播、六畜生財之物。或以方便取，或以逼脇取，或以威勢取，或託公取，或欺忽取，或誑謔取，或非義取，或強抑取，或透脫取，或矯妄取，或戲弄取，或貪愛取，或借貸不還取，或換易取，或抵拒不償，或誷冒欺負，或漏忘隱諱，或善求，或惡求。作此諂曲，皆犯愆尤。若非己物，不以絲毫毛髮多少，起一貪心，盡為偷盜。乃至道路遺失，風吹鳥銜，鬼送神運，衣服臥具、器玩車馬、布帛米麥、微塵芥縷，隱藏在身，皆為偷盜罪業，復致壽齡殀促，殃及九玄七祖眷屬，無由解脫，生受病苦，死入地獄。縱得受生，復作牛畜。若非懺悔，永負沈淪，於是慈尊，而說偈言：
　　前世行偷盜，竊取三寶財。齋戒或信施，供養諸功德。國王及諸人，一切非己物。見即生盜心，常欲偷竊取。劫奪於行旅，恐脇或誣害。穿牆興劫掠，正晝將作夜。每伺於空閴，牛羊及奴婢，資財并珠玉，方便皆竊取。死入火車獄，形容灼爛碎。後世變牛馬，與人償宿債。領穿脂肉散，鼻口俱壞裂。飢渴常辛苦，口中不得語。任人將殺戮，轉受得人形。被人劫盜殺，以報前身罪。
　　今日道場大眾，大可思惟，如經所言，實堪憂懼。當須至懇，禮懺求哀，惟願一切眾生，已受、未受報業罪者，因今懺禮，普得解脫。懺主某伏為平安　追薦禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，太妙至極天尊。
　　志心敬禮，平等弘慈天尊。
　　志心敬禮，處世度人天尊。
　　志心敬禮，無量化身天尊。
　　志心敬禮，離諸結習天尊。
　　志心敬禮，除一切念天尊。
　　志心敬禮，自在無礙天尊。
　　志心敬禮，十座說法天尊。
　　志心敬禮，燒香度人天尊。
　　志心敬禮，誦經救苦天尊。
　　志心敬禮，持齋濟物天尊。
　　志心敬禮，持戒護世天尊。
　　志心敬禮，念道消災天尊。
　　志心敬禮，散華延年天尊。
　　志心敬禮，金殿常明天尊。
　　志心敬禮，興國太平天尊。
　　志心敬禮，救厄難天尊。
　　志心敬禮，保生神天尊。
　　志心敬禮，法輪布化天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，星光真人。
　　志心敬禮，火光真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，人各運心，仰願西方無上靈寶天尊，諸尊諸聖、諸大真人，諸大童子，遍十方際、盡玄虛界、隱現一切真聖。以消災護命力，以救苦拔罪力，無量功德力，無量神仙力，不可思議力。懺主某師尊門徒、同學法師、道友同住，一切法眷及七祖九玄、生身父母、伯叔兄弟、枝蘿六親、一切眷屬，自從無始以來，至于今日，所有如上偷盜，及以輕秤大□，欺謾良善，不以道求取，兇麤恐布侵竊，牽叫神鬼，自謾己身，逞其暴虐，不顧喜怒，不念貧寒，惟恣貪殘，種種罪累。仗今禮懺，願得消滅。自今已去，生生世世，得如意珠，常與七珍，上妙衣服，百味甘露，種種湯藥，隨意所須，施及一切無故，偷盜更不復造。當願一切眾生，無偷盜想，常能知足，不耽不染，常樂慧施，濟貧拔苦，頭目腦髓，捨如涕唾。生回向心，成無上道。一拜
　　太上慈悲道場消災九幽懺卷之五竟
　　太上慈悲道場消災九幽懺卷之六
　　太極左仙公葛玄纂
　　懺殺生品第一
　　今日道場大眾，人各運心，仰對慈尊，懺悔殺生罪業。懺主某歛心長跪，諦聽經言，一切眾生，凡在人倫，長縈世網，不逢善友，常值愚徒，積習而成，薰蕕相染，有諸過悞，恣逞無端，常行苦酷，不起慈心，殺害眾生，啗食骨肉。或為父母，及以己身，兄弟妻兒，延諸親族，聚集鄉閭，傷割眾生，亦無其數，不念性命。或殺牛羊騾馬、豬狗之屬，依人養牧，芻豢之類。或烹獐鹿狐兔、虎豹豺狼，依泊山林之類，殺諸六畜，不起嗟念，豈擇肥瘦。或刀刺血流，或湯燖皮脫，命猶未絕，腹已開張，去骨除筋，刳腸落肉，量斯痛楚，報應難酬。或殺靈禽鸞鶴、鵝鴨鳩鴿、烏鵲鴟鳶，飛禽之屬，峻張弋網，高舉竿黏，羽翼推燖，樹杪殘害，欲死未死，求生不生，去足除頭，斬翅剜眼，將充庖炙，飫我飢腸。或殺黿鼉龜鼈、螺蚌螯蟹，甲蟲之屬，乾河壍，下竹竿砂，揠捺網罟，荃罩鱗鬣，烹斮洲島，累骨成山，揚風臭惡，殺命極多，意猶未已。或殺蟲蛇虺蝎、蜂蠆蜣蜋、蠛蠓蝜蟠、螟螻蟻之屬。或殺蚊虻蟣蝨、蜉蝣蠕、蛸蟯化生之屬。一切蠕動，蜎飛沈溺。雖云毒類，亦尚求安，暑濕而生，寒冰而沒，皆分化育，不入庖廚。無故傷殺，痛苦何忍。飛鷹走狗，張弓架箭，心起貪殘，只知殺命。或火燒山，窮林竭水。或持矢鏃。或執刀槍，殺害眾生。或手揉腳踏，坐按臥捺，殺害眾生。或耕田種植，打牆立壁，殺害眾生。竪立屋宇，穿坑出土，殺害眾生。或拆籬作障，薙草平地，殺害眾生。取樵伐木，摘華挽草，殺害眾生。然燈舉燭，殺害眾生。引水入穴，熱湯潑地，殺害眾生。沐髮浴身，飲水食飯，殺害眾生。治打穀麥，剖胎破卵，殺害眾生。拍繩拂蚊，開口閉目，舉手頓足，殺害眾生。或對尊像經法處，殺害眾生。或於道場法座法身前，手携物類，歸家殺害。或瞋怒，或愁惱無故，殺害眾生。或歡樂，或歌舞，恣性縱慾，殺害眾生。或禱祝鬼神，或男女病患，求乞陰驚，殺害眾生。和合湯藥，用其生類，殺害眾生。或命絕手中，或身亡刀俎，猛火煎燒，絕其種子，斷其胎育，破殺命根，盡令磨滅。或殺債主冤家，四方良善。或墮胎破卵，不惟禽獸。或恐殺，或怖殺，或自殺，或教他殺，或罵殺，或毒殺，或藥殺。或咒殺、怒殺、喜殺。或故殺、悞殺、口殺、手殺、意殺、想殺、看殺、鬥殺。如是殺生，舉手動身，殘害一切畜類，各受其罪，莫求脫免。於是慈尊言，積財無數，必作身憂；積罪有餘，將還宿債。不生追悔，不起救心，淪滯見存，殃流先祖，死入考楚地獄，受諸苦惱。縱得還生，形變異類。若非懺悔，何以超生。於是慈尊重宣愒讚：
　　前世殺眾生，牛羊堵鷄狗，鵝鴨雉兔輩，獐鹿虎豹屬，鴟鵶及燕雀，豺狼狐貉狖，□騾驢馬類，魚鼈龜蟬蛆，螺蜆蝦蚌蛤，蛣蜣螻螘例，蛭蜞蚊蚤蝨，蝜蟠蠓蠛蟲。種種皆殺伐，不生慈善心。遇者皆殘害，死入諸地獄。備歷於眾苦，旦夕受痛惱。苦楚難居處，是諸牛羊輩。悉皆來索命，俱言食我肉。或道殺我身，比自無方便。今日邂見你，須還我宿債。求走亦無路，魔王開罪簿。勘會知其實，一一還他命。後生若受身，卻入畜類會。復作牛羊犬，乃至鵝鴨輩。任他還殺伐，以償前身罪。
　　今日道場大眾，如經所言，一切眾生，為以無故殺生，為他人殺，當時所作，快不可勝，償命酬冤，誰人相替？在生受罪，憑仗親緣；死入三塗，何人相救。如是罪業，報償分明，今乞懺□，洗蕩前過。懺主某伏為平安　追薦禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，無量太華天尊。
　　志心敬禮，金相光明天尊。
　　志心敬禮，九幽拔苦天尊。
　　志心敬禮，大羅無相天尊。
　　志心敬禮，處世度人天尊。
　　志心敬禮，無量化身天尊。
　　志心敬禮，內真天尊。
　　志心敬禮，強名天尊。
　　志心敬禮，法濟天尊。
　　志心敬禮，度命天尊。
　　志心敬禮，赦眾生苦惱天尊。
　　志心敬禮，昌國化人天尊。
　　志心敬禮，隨世應形天尊。
　　志心敬禮，洞照無窮天尊。
　　志心敬禮，散滿香天尊。
　　志心敬禮，法象天下天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，無量心真人。
　　志心敬禮，靈聖普真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願西北方無上靈寶天尊，諸尊諸聖、諸仙諸眾、諸大真人，諸大童子，遍十方際、盡玄虛界、化身一切真聖，同垂法水，洗滌眾生。懺主某自從無量劫來，九祖先靈，師尊父母，一切法屬，伯叔兄弟，六親眷屬，存亡二世，有無量無邊殺生罪業，在於地獄餓鬼畜生道，受報受償，未還今還。藉此懺拔，永出愛纏，自從今去，不造不作。想眾生身，似同我身；見殺眾生，似殺我身。種種慈悲，憐惜如己。願諸畜類，得生人道，歸悟玄理，證無上道。一拜
　　洗破壤品第二
　　今日道場大眾，人各運心，稽首迴向慈尊，懺悔無量無邊種種破壞罪業。懺主某歛心長跪，恭敬諦聽經言，一切眾生，為有身故，自從無量劫來，至于今日，父母兄弟，己身眷屬，捨身受身，無量生身，不效忠良，多懷毀損，驕恣放蕩，不檢己身，奪掠奴僕，破壞無故，損害眾生，穢惡無數，又復身為官宦，不效廉勤，多從破壞，不忠於國，常興諂偽，不順時機，不崇大道，蔽善行惡，不依理斷，妬賢嫉能，欺上凌下，恃官協勢，不肯均平，情有愛憎，心懷取捨。或曾征城破邑，燒他舍宇，偷賣良民，誘他僕隸，枉壓無罪，凌逼善人。又或毀壞諸聖尊像。又或毀壞宮觀靈壇。或毀壞公廨常住。或毀壞大藏經書。或毀壞供養道具器皿。種種不生修奉，但欲毀壞。譬如聲響其應，如何言凶，氣麤聲和，意悅汝等。眾生敬信為先，莊嚴在念。起諸毀壞一切罪業，是使三世眷屬受其冤報，常在惡緣，死入苦辛地獄，當受髡頭斷髮之報。若不懺悔，永負沈淪。於是慈尊憐愍未悟，重說偈言：
　　前世曾輕慢，損壞於眾物。及諸形像等，宮觀玄壇處。常住與道房，恃勢欺良善。酷虐行心曲，死入苦辛獄。骨肉常忿競，淩持還便復。後生得人身，髡頭斷髮報。眷屬受悲啼，飄蓬何日足。
　　今日道場大眾，聞是慈尊所說經言，不可思議，報對分明，展轉相續。今發念心，求哀禮懺。惟願此獄，餓鬼畜生，乘此懺力、功德力、不可思議力，皆得解脫。懺主某伏為平安　追薦禮此懺文，五體投地，一心諦聽。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，無量太華天尊。
　　志心敬禮，隨世應形天尊。
　　志心敬禮，無量妙相天尊。
　　志心敬禮，億劫化形天尊。
　　志心敬禮，功德寶山天尊。
　　志心敬禮，清淨流光天尊。
　　志心敬禮，說法無礙天尊。
　　志心敬禮，開緣度品天尊。
　　志心敬禮，清慧德王天尊。
　　志心敬禮，色無盡天尊。
　　志心敬禮，空無相天尊。
　　志心敬禮，壽無量天尊。
　　志心敬禮，常說法天尊。
　　志心敬禮，廣施財天尊。
　　志心敬禮，普施法天尊。
　　志心敬禮，無等倫天尊。
　　志心敬禮，無量照天尊。
　　志心敬禮，圓滿眾天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，日蓋大慈真人。
　　志心敬禮，月淨大悲真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，歸命仰願西北方無上靈寶天尊，諸尊諸聖、諸大天仙眾、地仙眾、諸大真人、諸大救苦真人，諸大童子、本際童子，遍十方際、盡玄虛界、過去未來一切真聖。願以道力、功德力、上善力、天仙力、神通力，令懺主某有無量劫來，毀壞探重罪業，以玆懺法，洗滌愆咎，永消障惱。不受苦報，登證道果，達無為岸。一拜
　　不破齋品第三
　　今日道場大眾，人各運心，稽首慈尊，懺悔破齋罪業。懺主某歛心長跪，諦聽經言，一切眾生，受身已來，至于今日，慳貪嗜慾，飲酒食肉，啗嚼無厭，生長肌膚，養其膿血，日生惱病，罪根轉深。又以生老病死，暑濕寒風，痛苦酸楚，每受毒氣攻染，身體百病來侵。念念無常，晝夜不住，生身識性，各各不同，展轉循環，萬劫難出。是諸眾生心多破壞，齋戒不恭。及年衰老邁，病惱來纏，一世一生，自營勞苦，良由廣餐葷雜，腑臟相蒸，觸犯真聖，業風扇體，遂使金玉化消，身形詎久，我以不飲不食，抱道自然，變化無方，長生不死。常說經教，開度眾生，若以愚迷，不能信用，我常憂念，不能休息。遂假其齋，令滅病苦。且況三清眾聖，久證道真。常悉奉齋，勤行不怠。況以六齋十直、八節三元、甲子本命、三會庚申，諸雜齋會，救護一切，微妙難思。皆是慈尊，引接眾生，普使修行，免諸魔難。汝等眾生，雖知名目，不起敬心，及起敬心，多有觸犯。或以葷糅混雜，腥穢同廚，不潔己身，但多慢易。或過中更食，宿心不淨，誹謗至真，將同邪偽。言猶誑誕，心起愛憎，如此愚癡，破齋極眾。或破太真齋，或破金籙齋，或破神咒齋，或破黃籙齋，或破明真齋，或破自然齋，或破三元齋，或破塗炭齋，或破洞神齋，如是等齋，或為國家修設，或為拔續先亡修設，或為救度沈溺修設，或為曾親修設，或見人修設。初生敬信，後起悔心，其罪增深，受苦無量。若以出家男官法身、女官法身，或十人，或百人，乃至極多，隨其齋施多少，散令周遍，無使偏頗。凡言齋者，即是施心，不以華飾，不以貧劣，應是出家身者，令同齋施。若以揀擇，乃是慢易。不生恭敬，是名破齋。又以建齋造像，一切等物，私將入己，若直一文以上，十年終而十陪復。不還者，受報重病。相好不全，永棄人間。鳥栖露宿，縱生人道，六疾常拘，耳聾眼暗，五不具足。若用齋食供養法身，綵繪尊像旛蓋，不生敬信，復起退悔。所報因緣，義趣難說。及至命終，報為餓鬼，項似布絃，腹如懸鼓，體負鐵輪，火徹左右，將衣覆體，喻若火山，飲食餐時，變為膿血。若以見世，即負邪病在牀，身體臭爛，人不喜見，經年累月，肉盡筋消，一入地獄，難得生天。當來之世，縱生人中，聾盲六疾，失於相好，不及人次，一切眷屬，皆同棄物。或作夫妻，中道離別，孤男寡女，倚傍他人，貧賤飢寒，形體醜陋，微綴人身。如上罪業，皆因破齋。若不懺悔，轉生沈墜。於是慈尊為諸未悟，而說偈言：
　　生世破齋者，死受餓鬼身。飢則食猛火，渴則飲鎔銅。肌體自焦劣，復履霜刃鋒。日夜不休息，受苦無時終。縱有解脫期，乃與犬馬同。飢寒貧賤類，豈有具足容。我今垂哀愍，浩劫慧無窮。設此大法橋，救度諸愚聾。稽首無上道，逍遙太極宮。
　　今日道場大眾，得聞是偈，得聞是經，得聞是懺，一切眾生，曾作此業，應須受報。今日發願發意，迴向三聖，不逢斯罪。或在六道中、四生中，或經受苦，或未經受報，同今發露，願乘解脫。懺主某伏為平安　追薦禮此懺文，五體投地，發志念心。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，無量太華天尊。
　　志心敬禮，金姿妙相天尊。
　　志心敬禮，形遍虛空天尊。
　　志心敬禮，十方大力天尊。
　　志心敬禮，千齡保命天尊。
　　志心敬禮，靈應無窮天尊。
　　志心敬禮，現色身天尊。
　　志心敬禮，有緣應天尊。
　　志心敬禮，託身見天尊。
　　志心敬禮，洞明天尊。
　　志心敬禮，總真天尊。
　　志心敬禮，金闕天尊。
　　志心敬禮，龍德天尊。
　　志心敬禮，煥照天尊。
　　志心敬禮，洞虛天尊。
　　志心敬禮，度物天尊。
　　志心敬禮，奧義天尊。
　　志心敬禮，萬願天尊。
　　志心敬禮，保生天尊。
　　志心敬禮，無上大羅天尊。
　　志心敬禮，開度一切天尊。
　　志心敬禮，長生保命天尊。
　　志心敬禮，太一救苦天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，四滿眾天尊。
　　志心敬禮，法解真人。
　　志心敬禮，輪天真人。
　　志心敬禮，大慈救苦真人。
　　志心敬禮，大悲拔罪真人。
　　今日道場大眾，及以施主，仰願西北方無上靈寶天尊，諸尊諸聖、諸大神仙、諸大天仙、諸大地仙、諸大水仙、諸大真人，諸大童子、名山洞府諸大仙眾、川源古迹一切聖眾，諸大妙相、真人相、玉童相、玉女相、法身相，遍十方際、盡玄虛界、一切真聖。以廣度心、道力心、真人心、童子心，令懺主某三世九祖，己過去身、未來身、見在身，有無量無邊、今緣昔緣，或曾破齋罪業，今日懺悔，願以道力，普得解脫。自今已去，對聖對真，淨心淨身，恭奉齋法，惟願功德，上拔九祖，下救沈淪，及以己身，一切眷屬、六道四生，悉登道岸。一拜
　　不犯經戒品第四
　　今日道場大眾，人各運心，頂禮歸依慈尊，懺悔違犯經戒罪業。懺主某歛心長跪，諦聽經言，一切眾生，為有三業，及以六根，從劫至劫，今生今日，偷盜邪淫，慳貪瞋怒愚癡，綺言妄語，惡口兩舌，無量無邊，罪業纏縛於身，無由解脫。明有經戒，廣示法門，多少不同，上下有異。誡勸眾生，除減根業。或受三戒、五戒、六戒、七戒、八戒、九戒、十戒、十二可從戒、十四持身戒、二十四戒、二十七戒、三十六戒，乃至洞玄下品四十戒、中品六十戒、上品八十一戒、及一百八十戒、上清三百觀身戒、洞神七百二十戒。各有次第，導引群迷。能持戒者，得無量無邊福利；若不持戒者，即受無量無邊業報。又以三洞經法，流布人間，如是眾生，不能信受，況諸經戒，即是眾生城郭，棲止屋宅，自有玉童玉女、金剛神王、力士各來侍衛，左右稱讚，消災度厄，保命延年，真聖慈光，諸天歡悅。遂使刀兵水火，虎狼蟲蛇，疾病牢獄，鬼賊、飢寒、惱難，永得除滅。遂即求男得男，求女得女，富貴聰明，形容端正，人中敬仰，不可思議。過去受生，天宮淨土，花臺寶樹，衣食自然，天廚妙供，雲蓋龍車，逍遙極樂，常聞經法，侍立慈尊。輾轉受身，會正真道。一切眾生，若能持戒，如彼寶劍，能斷一切，如彼法船，能渡一切，如彼猛火，能燒一切，如彼淨水，能洗一切。凡持戒者，防非止惡，檢敕身心，降伏魔冤，感動靈聖。汝等眾生，或曾親受，或見人受，皆不敬信，恆起慢心，穢犯過多，誹謗積集，乃同戲譫，曾不護持，言行有違，書寫不謹，禮誦乖慢，文字參差，不從經典。或讀太清藏經、上清藏經、玉清藏經，或自讀誦，或見他人讀誦，以為輕戲，不起念心，侮慢聖言，稱揚大道，不生供養，保護不專。或書寫紙墨，怯惡裝潢，絛軸欹斜，染汙或脫。或注揩改義理，愚昧障礙，不懷崇重。如上罪過，業根深厚，若不懺洗，永失輪迴。若當在世，惡疾纏身，形骸陋弱，氣息微贏，言詞鄙拙，禮樂何知，莫分去就。或當終壽，難登淨土，罪入重冥，苦楚不停，莫求輪轉，種種攷捶，一一負償，忍痛呻吟，骨肉斷壞，業障牽繫，當受一身，劍樹千尋，攀枝須上，鑊湯百沸，積壓須沈，直至消亡。始應休捨，皆由犯戒，從不信中來。於是慈尊而說偈頌：
　　生世犯經戒，死入刀針獄。左右刺其身，萬痛不可忍。巡歷刀山上，更入鑊湯中。求死不得死，萬劫方得生。
　　今日道場大眾，如經所言，心生怖畏，所犯破經破戒、無量無邊、深重罪業，於未來世，或處今生，受其苦報。今日投誠，發露懺悔。惟願四生六道、同乘因果，一一解脫。懺主某伏為平安　追薦禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，無量太華天尊。
　　志心敬禮，日月光耀天尊。
　　志心敬禮，太上得道天尊。
　　志心敬禮，功德寶山天尊。
　　志心敬禮，眾寶山王天尊。
　　志心敬禮，太上十善天尊。
　　志心敬禮，一切智慧天尊。
　　志心敬禮，道智力天尊。
　　志心敬禮，道物性天尊。
　　志心敬禮，功德普天尊。
　　志心敬禮，法喜天尊。
　　志心敬禮，傳化天尊。
　　志心敬禮，善戒天尊。
　　志心敬禮，流布天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，救度真人。
　　志心敬禮，拔苦真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願西北方無上靈寶天尊，諸尊諸聖、諸大仙眾、諸大真人，諸大童子，遠十方際、盡玄虛界，應現一切真聖。願以同施道力，各起慈心。令懺主某三世父母，見今父母，己身一切眷屬所有犯戒違經，種種罪業，以今懺悔，願得解脫。從今日去，至當來世。若得玄冠黃褐，為男官法身，女官法身。同法依戒，同壇說戒，同受籙戒，同師教戒，同處監度，同共保舉，同時拔度一切，念經念戒，或為男官童子、女官童子，永誓遵依條戒，虔奉香火，常生守慎，化喻法徒，負稟盟誓，行無上道。惟願善力及智慧，方便救度，一切含識，悉離塵染，得以聞見，皆生歡喜，登證無為，歸依大道。一拜
　　太上慈悲道場消災九幽懺卷之六竟
　　太上慈悲道場消災九幽懺卷之七
　　太極左仙公葛玄纂集
　　蕩忤逆品第一
　　今日道場大眾，人各運心，稽首慈尊，懺悔忤逆不孝罪業。懺主某歛心長跪，諦聽經言，一切眾生，自受日月臨照，隨運流遷，稟受髮膚，皆因父母。普濟言，不審父母因緣，恩義輕重，酬報鞠養，要以得知。
　　慈尊言，夫若形直，其影必正；形若不直，其影必斜。聲若清楚，其響必淨；聲若不清，其音必濁。孝與不孝，其義如是。若孝若悌，一家之中，老少安樂，天下欽敬，神明守護，子孫相承，孝慈不斷。招感孝順，以為珍寶。若乃不孝，世世相續，一門之內，總是冤家。雖言父母，如同讎隙，招忤逆者，以作其兒。父母兄弟，各財異食，同園別菜，共田分穀，隱藏珍饌，喫食如偷，雖是人形，不如禽獸，神明不祐，一生所為，諸不吉利，死入地獄，受一切苦，萬劫方生，受百勞鳥，生子欲飛，須共食母。方離巢穴，後生人中。聚集忤逆，卻為父子，更相殘害，遞互相嫌，天下苦痛，莫過於此。且非父不生，非母不養，是以天地覆育，寄託母身，二氣相凝，懷娠十月，縈妊抱重，坐臥失常，歲滿月充，誕育之候，其母恐怖，性命輟然，惻怛心神，憂喪俄頃，產孕之日，內觸外觸，痛苦交切，失聲號叫，受大苦惱，匍匐戰懼，駭愕驚嗟。及至生已，母乃喜不自勝，安藏被帛，側身三月，常畏邪魔。飢時須飯，非母不哺。渴時須飲，非母不乳。計飲母乳，八斛四升，千日提携，洗浣塵垢，推乾就濕，嚥苦吐甘。非父不親，非母不養。昔開皇劫中，見一眾生，有父母年老，氣力衰微，其子終朝至暮，不去省問。父母獨守空房，猶如外客，少衣少食，飢凍切身，手腳跰，耳聾目暗，單牀薄席，度日如年，身極尪贏，多饒蟻蝨，蚊噆體，通夕不寐，長吟嘆息。見子不孝，遂以拄杖巡喚，低頭下氣，欲伸所欠，未盡前言。其兒興聲瞋目，罵詈父母。迴頭卻退，扶壁而歸，槌胸自悲，流慟目腫，連聲唱苦，不如早亡。母告兄言，汝初小時，非吾不育，飲餧遮蔽，非吾不養，懷汝十月，如携重擔，氣息奔喘，劇於馳走。或時寒熱，坐臥不安，腹皮拆裂，心胸填滿，髮落消瘦，不能飲食。當生產時，逆前一月，常懷憂怖，恐不相離。當產之日，命如風燭，四肢百脉，或如刀刺，五臟六腑，熱如火炙。既得降誕，喜懼交集，諸苦諸痛，更不能述。三年携抱，日夜不離，坐臥不淨，眠食失時，視兒氣色，將息飢飽。忽有疾病，父母心痛，聞子忍苦，母不過食，心口乾燥，萬種求福，黃金白銀，衣服玩具，心願子安，無所吝惜。念汝小時，東西隨我，不離寸步，食亦隨我，眠亦隨我。一日無我，終日不食；一夜無我，啼哭不眠。如何長大，忽成怨對。今雖有汝，不如本無。願我早亡，與汝相離。於是其兒果受忤逆不孝重罪，死入北方酆都地獄，受諸痛苦，備歷辛酸，萬死萬生，不可具述。於是慈尊為諸未悟，而說偈曰：
　　善善自會善，惡惡歸惡根。生前不慈孝，死後永沉淪。備歷諸眾苦，往返十八門。非吾三赦日，超生永不聞。受身百勞鳥，骨肉被子分。報足歸人道，復會子兼孫。
　　今日道場大眾，聞是經言，大須覺悟。自以前世今生，或有忤逆罪業，將來之日，恐受此報。當宜精進，發念懺悔，惟願受報，一切眾生，同得解脫。懺主某伏為平安　追薦禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玄上玉宸天尊。
　　志心敬禮，世間救度天尊。
　　志心敬禮，梵氣真光天尊。
　　志心敬禮，妙音自在天尊。
　　志心敬禮，自在法勝天尊。
　　志心敬禮，玄都萬壽天尊。
　　志心敬禮，長樂天王天尊。
　　志心敬禮，最勝救拔天尊。
　　志心敬禮，常增上善天尊。
　　志心敬禮，凝彩金華天尊。
　　志心敬禮，紫清度魂天尊。
　　志心敬禮，妙法方便天尊。
　　志心敬禮，生成萬有天尊。
　　志心敬禮，瓊潤法海天尊。
　　志心敬禮，顯化應會天尊。
　　志心敬禮，沖和含生天尊。
　　志心敬禮，證果圓明天尊。
　　志心敬禮、大羅金身天尊。
　　志心敬禮，大道意天尊。
　　志心敬禮，修妙行天尊。
　　志心敬禮，湛常寂天尊。
　　志心敬禮，大威德天尊。
　　志心敬禮，普光妙天尊。
　　志心敬禮，常感應天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，東華真人。
　　志心敬禮，五帝真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，仰願北方無上靈寶天尊，諸尊諸聖、諸大真人、諸大神仙，諸大童子，遍十方際、盡玄虛界、隱現一切真聖。以丹華水，洗滌懺主某三世眷屬，從無量劫來，至于今日，或有忤逆不孝罪業，曾作未受，藉今懺悔，願得消滅，不受報對。從今已去，生生世世，重父母如天地帝王，畏父母如星辰日月，於國盡忠，於家盡孝，及以若人非人，盡遵慈順，覺悟前愆，早悟大道。一拜
　　誓報慈恩品第二
　　今日道場大眾，人各運心，歸依慈尊，說報慈恩因果。懺主某歛心長跪，諦聽經言，一切眾生，輪迴生死，展轉幽冥，我今放大光明，徹照五方十地。受苦眾生，悉皆超度，惟有忤逆，不得昇達。當知父母，恩義深重。昊天罔極，量以粉骨劘身，報不能盡。若人能行篤志，外存孝養，內蘊弘慈，非但生身，一切眾生，皆我父母。一切眾生，皆我兄弟。一切眾生，皆我姊妹。一切眾生，皆我骨肉。一切眾生，皆我男女。一切眾生，皆我養育。一切眾生，皆我愛護。莫傷他命，莫食彼肉。或過去世，或未來世，或見在世，一切眾生，想如眷屬，種種方便，名曰報恩。若有男女等，所欲造諸功德，報謝天地、國王、師尊、生身父母恩育，皆有次第。一為天地，一為帝王，一為師尊，一為生身父母，一為大地眾生，一為己身一切眷屬。但世間男女，初出父母胞胎，經至一歲、十歲、百歲、百二十歲，必欲預修。還從首七，周而復始，及至遠年，所造功德，還依次第。第一造像，二造經，三造長旛四十九尺、設法身四十九人、齋食，建立道場，命經請像。法師法式然燈四十九巵，任力更多。又以燈如車輪，三日三夜，或七日七夜，或四十九晝夜，奉為國王、帝主、師尊、法屬父母、兄弟、己身一切眷屬，披心至念，禮吾應號，懺悔己身，祈乞恩福，報答慈恩，盡心供養，稱揚讚歎。所有罪業，一懺悔後，改往重修，精進齋戒，迴心慈善，施及福田，貧窮下賤，五不具足，病人孤老，囚徒餓鬼，一切眾生。不仁之者，勸歸善因。他方遠客，有急投人，而為濟度，救其厄難，施與衣食，悉令具足，重更發願，慈孝尊親，富為繪像抄經，救拔三塗五苦，沉滯苦爽，隨願往生，名報慈恩。若有男子女人，積行以來，或曾誹謗三寶，不忠不孝，帝主人王，師尊父母，曾作五逆，深重罪業，終身之日，慮入地獄，恐受諸苦，但為帝主、人王、師尊、父母，發念發願，書寫經懺，一句一偈，禮我應號，一位兩位，已至多數。己身命終之日，不入地獄，受前苦報。徑適天堂，受諸快樂。若男若女，能為帝主、人王、師尊、父母、己身眷屬，於三元八節，或於家舍，或詣靈壇，禮我聖號，懺罪禳愆，設大慶齋市，辦名香緣山，摘果、採藥、獻花，造諸淨供，宿夜翹勤，請福祈恩，保安家國，拔度大地，含識眾生，不以己身十惡作逆，至於九祖父母，已受未受，有諸罪業，悉得消滅。若於是日，開講經義，勸誘愚暗，發忠孝心，發救度心，修此功德，最當第一。於是慈尊為諸未悟，而說偈曰：
　　一切世間人，孝道宜修身。畏愛於天地，當如父母身。畢竟成道果，妙行隨日新。吾今演妙法，救度諸沉淪。轉轉相報對，晝夜推劫輪。設此大法橋，度爾愛河津。妙哉三洞經，超凌有緣人。
　　今日道場懺主某及以大眾，如經所說，報恩種種因緣，皆生省悟，察以報恩，誓不忤逆。今日伏為平安　追薦禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玄上玉宸天尊。
　　志心敬禮，寶相莊嚴天尊。
　　志心敬禮，一切智王天尊。
　　志心敬禮，太清靈變天尊。
　　志心敬禮，梵行正觀天尊。
　　志心敬禮，九幽說法天尊。
　　志心敬禮，光顯神功天尊。
　　志心敬禮，隨方演化天尊。
　　志心敬禮，金姿妙彩天尊。
　　志心敬禮，空寂正觀天尊。
　　志心敬禮，化緣三界天尊。
　　志心敬禮，應名百億天尊。
　　志心敬禮，應願救拔天尊。
　　志心敬禮，寶質法海天尊。
　　志心敬禮，救生紫宸天尊。
　　志心敬禮，運明高行天尊。
　　志心敬禮，被物無限天尊。
　　志心敬禮，勝妙上天尊。
　　志心敬禮，寶嚴天尊。
　　志心敬禮，海藏天尊。
　　志心敬禮，善應天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，妙覺真人。
　　志心敬禮，慈慧真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，仰願北方無上靈寶天尊，諸尊諸聖、諸大真人、諸大天仙、諸大地仙，諸大救苦童子，遍十方際、盡玄虛界、應號隱現一切真聖。以瑤池水灑洗身心，以無礙力，令懺主某發心歸向，一切種種善緣，當使獲福無量，所願諧心，無所不遂。自從今去，誓願隨力，報答慈恩，惟願累劫怨對，輕重罪業，及以師尊父母、伯叔兄弟、己身眷屬，三世姻蘿，已過去世，超生解脫，見在世者，立功報德。惟願懺力，是女是男，一切眾生，同體玄風，歸依大道。一拜
　　釋餘累品第三
　　今日道場大眾，人各運心，仰對慈尊，懺釋眾多餘累罪業。懺主某端心長跪，諦聽經言，一切眾生，從氤氳生，父母恩愛，提携乳哺，漸漸成長，未能分別，即滯愛慾，罪根增長。若不懺悔，開演經戒，寖微汲引，令入正道，即永受無明憎愛，纏縛世間。父母但能生我，不能成我。於是，師尊示我經戒，得離煩惱。是知師恩，過於父母。見有一切眾生，立身已來，不知師恩深重．而乃應對罵詈，不給所須，不侍甘美，不供衣食，將同疏外，及生謀害。即與忤逆子同，返相報對。見有眾生，受持齋戒。或居高上，凌辱卑下；或恃富貴，逼迫孤貧；或假勢力，欺抑賤弱；或任官吏，刻削為意，恣行酷罰，益公損私，不依理道，侵移三寶福地，居住三寶淨院。或興建尊像，抄寫經文，修立靈觀，啟造廚堂，及設齋醮。或為主首，偷盜財物，檯價買賣。或將常住財物，或是施主財物。又以父母兄弟，六親眷屬，共處同住。凡是所為，更相欺盜，或即移籬就彼，侵他地界，虜掠田園，因公託勢，奪人邸店，商旅博貨，輕秤小□，减退尺寸，隱縮分銖，欺筭圭合，將麤易細，以短換長，巧詐百端，希求毫利，燒人屋舍，枉陷平人，妬人富貴，信他鬥諜，瞋怒父母。或放財本，過分取利，多行貪愛，勢取他物，抵債不還，擬生諱負。無故殺生，邪淫祭祀，凌官私，舉告長短，驕慢無禮，欺上罔下。或剝脫出家行人之物。或發掘塚墓，偷竊棺木。或捕魚張荃，巧取泓池江河、淮濟海瀆、川源湖港水族之類。如是罪業，種種多般，不可記憶。若眾生造一名一種罪目，當報重業。上累億曾萬祖，以及父母己身、六親九族，已歿者及過去者，諸不吉利，死入地獄。一一推磨，須經報對，萬劫方生，受身不足，縱生男女，不得長大，終老孤獨。如是業緣，皆由前定。今日道場大眾，如經所說，眾生罪福善惡，往返報對，耳聞眼見，轉似車輪，皆如影響，宜各歛念，依教修行。若乃年光虛度，老病相加，一日一身亡，受玆果報，有何方計，免此沈淪。今此禮懺，惟願見在過去、曾受未受罪業之人，同得法潤，普願生成，皆悉解脫。懺主某伏為平安　追薦禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玄上玉宸天尊。
　　志心敬禮，無量妙法天尊。
　　志心敬禮，真定慈悲天尊。
　　志心敬禮，流金紫極天尊。
　　志心敬禮，幽夜善燭天尊。
　　志心敬禮，濟苦靈真天尊。
　　志心敬禮，寶光九夜天尊。
　　志心敬禮，妙光炎煥天尊。
　　志心敬禮，寶珠上品天尊。
　　志心敬禮，救苦大慈天尊。
　　志心敬禮，神通洞淵天尊。
　　志心敬禮，運明廣照天尊。
　　志心敬禮，廣現無盡天尊。
　　志心敬禮，上真天尊。
　　志心敬禮，光益天尊。
　　志心敬禮，智感天尊。
　　志心敬禮，奇妙天尊。
　　志心敬禮，威神天尊。
　　志心敬禮，長存天尊。
　　志心敬禮，流光法界天尊。
　　志心敬禮，長生保命天尊。
　　志心敬禮，太一救苦天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，慧相真人。
　　志心敬禮，智觀真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願北方無上靈寶天尊，諸尊諸聖、諸大真士、諸大真人，諸大童子，諸大無量神仙聖眾。遍十方際、盡玄虛界、應現一切真聖。以丹華水洗滌心口，懺主某億曾萬祖、生身父母、伯叔兄弟、己身男女、一切姻蘿、存亡二世，自從歷劫以來，至于今劫，今生今日，身有諸業諸罪，及以所造所作，餘累罪業，處世受報，或在牢籠地獄，願受懺悔，早得清淨，離於惡道，使入善緣，不倫五道，普得逍遙，同飲一法，往生長樂，體解無為，齊登大道。一拜
　　見果報品第四
　　今日道場大眾，人各運心，仰禮慈尊，懺說果報因緣。懺主某秉心長跪，諦聽經言，一切眾生，毀壞真聖形像、三洞經典者，見世病癩報，死入地獄，萬劫方生，受野獸身。若還人中，舌根爛壞。誹謗出家法身者，見世蟲爛病報，過去生六畜中。破壞靈觀玄壇者，見世眉鬚墮落，身形劘爛，過去生毒蛇身。不敬天尊大道聖像真容者，見世心愚癡，過去生貧賤中。不信經法宿命報對者，見世患聾瞽，過去生鳥獸中。不信罪福因緣者，見世為奴婢，過去生蠻夷中。輕慢出家法身者，見世跛躄，過去生豬狗中。穢汙三寶福地者，見世形容醜陋，過去生糞土中。淫亂出家法身者，見世孤寡報，過去生廁溷中。偷盜三寶財物者，見世貧窮，過去生奴婢身。偷盜常住眾物者，見世風病，過去生畜類形。偷盜四眾信施者，見在顛狂，過去生愚癡身。啗食三寶蔬果者，見世患消渴，過去生餓虎毒蛇身。偷盜齋食供養者，見世霹靂鬼殺，過去生蛇虺身，死入餓鬼中。偷盜法衣法具者，見世裸形，過去生餓犬身。偷盜經像衣物者，見世病苦報，死入地獄，萬劫不原。破齋破戒者；見世咽喉病，過去生聾盲身。殺害眾生者，見世長病壽促，過去生六畜中。食肉葷觸者，見世受貧病。嗜酒恣情者，見世風狂，持心不堅。戲好弄出家者，見世受獼猿相。手足斷壞者，從不敬三聖中來。兩眼障翳者，從不信經法中來。舌根吐縮者，從毀壞經典中來。瘖瘂不能言語者，從謗說出家法身中來。鼻塞不聞香臭者，從好啗酒肉五辛中來。身體潰爛者，從毀壞真聖中來。眉鬚墮落者，從不瞻敬尊像中來。唇捲齒露、鼻梁崩倒者，從破鬥道場中來。曲腰岐胸、樓背短腳者，從嗊搞輕慢中來。顛狂邪病迷惑者，從不信因緣善事中來。形容瘡瘇醜貌者，從罵詈無故中來。眼赤口喎不正者，從笑傲無禮中來。愚癡意不具足者，從誑誕中來。劫賊相逢、寇貨財者，從負債不還中來。水溺漂沈者，從荃罩取水族中來。被毒蛇吞噬者，從殺害侵損中來。火燒灼爛者，從弋獵焚爇山林中來。被猛虎食啗者，從陰謀毒惡中來。飢寒凍餓、衣不蓋形者，從竊盜齋食中來。父母妻子離隔者，從疾妬姦淫、破人和合、離人恩愛中來。髠頭斷髮、眼深鼻長者，從射獵取生中來。如此生身，皆從前世，犯於罪業，死經地獄，及至來生，受報無有休息。
　　慈尊語普濟言，汝當精心信奉，明示將來，令諸男女，悉知罪業，報對宿命，種種因緣。今日道場大眾，如經所言，種種果報，皆由前世所作，今生所受。當須覺悟，大可思惟。莫言地獄非真，天堂妄說。當須發念慇懃，痛切鄭重。願諸眾生，依遵教誘，得入法門，如人欲遊深嶮路，須得梯航。如無此功，作何方度。懺主某伏為平安　追薦禮此懺文，五體投地，一心發念，稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玄上玉宸天尊。
　　志心敬禮，道化普開天尊。
　　志心敬禮，救拔苦海天尊。
　　志心敬禮，開度隨緣天尊。
　　志心敬禮，無量普教天尊。
　　志心敬禮，度世聖王天尊。
　　志心敬禮，觀行天尊。
　　志心敬禮，功德本天尊。
　　志心敬禮，普照天尊。
　　志心敬禮，真位天尊。
　　志心敬禮，法源天尊。
　　志心敬禮，太真王天尊。
　　志心敬禮，法上天尊。
　　志心敬禮，滿月天尊。
　　志心敬禮，度人因果天尊。
　　志心敬禮，高上玄虛天尊。
　　志心敬禮，高清元景天尊。
　　志心敬禮，玉清虛明天尊。
　　志心敬禮，轉法流通天尊。
　　志心敬禮，化生天尊。
　　志心敬禮，高上師天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，中黃真人。
　　志心敬禮，普化真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願北方無上靈寶天尊，諸尊諸聖、諸大真人，諸大童子，遍十方際、盡玄虛界、隱現一切尊聖。願以慈光，同垂拯拔。懺主某無量無始劫來，至于今劫，今生今日，九祖父母、三世祖考、伯叔兄弟、己身枝蘿姻屬，過去未來，恐生惡道，沈滯幽閉，受諸苦惱。令見存者，受其業報，疾病纏身。當令懺悔，普願消滅，同得安樂。自今已去，見眾生身，想如我身；見種種惡事，誓心退悔；見種種善緣，留心願學。覺悟果報，依教修行。願我身生生世世，不失人性。願諸眾生，當來之世，共生樂國，同飲玄風。稽首歸依，無上真道。一拜
　　太上慈悲道場消災九幽懺卷之七竟
　　太上慈悲道場消災九幽懺卷之八
　　太極左仙公葛玄纂集
　　救酆都地獄苦品第一
　　今日道場大眾，人各運心，仰對慈尊，救酆都地獄苦。懺主某長跪稽首，諦聽經言，且地獄非有非無。普濟言，何云非有？
　　慈尊言，若諸眾生，不縱三業，不恣六根，不作十惡，不造五逆一切罪業，歿後不入羅酆九幽諸獄，逕適天堂，逍遙自在。是名非有。何云非無？若諸眾生，但縱三業六根，造十惡五逆無量罪業，歿入酆都九幽諸獄，一一攷對，當受辛酸，萬劫方生，是名非無。既知非無，須求懺悔。一日省己，覺悟懺悔，萬劫罪尤，悉得消滅。此懺悔力，何以知然。昔有一人，生來愚癡，造萬種罪。及其一日，思惟覺悟，五衰相見，恐怖切心，歸依三寶。於是衰相罪根，應時消滅，得延天年。如是眾等，經教分明，故知懺悔，能令眾生不入地獄，受諸苦痛。若人不遇善知識，惡業轉深，只知洗除面體脂垢，不解拂拭心中塵滓，致使命終，入於地獄，受諸罪業。當此之時，悔懼何及。身心毀碎，神魄飛揚，風刀在前，求悔不得，苦當奈何。汝等眾生，莫恃盛年，莫惜財寶，莫戀眷屬，收娛放逸，自恣死苦，大限一至，不問富貴，無問老幼、貧富、貴賤，皆悉磨滅。風燈石火，孰是久長；晝電朝露，豈有堅固。且五天使者、無常殺鬼到來之日，盛年壯色，無能拒者。當爾之時，華堂邃宇，何關人事；高車大馬，豈得相隨；妻子眷屬，非復我親；七寶珍飾，乃為他玩。
　　慈尊言，昔赤明劫，見一眾生，利根聰智，能伏煩惱，有財有物，即不施貧，後至命終，還入畜生道，受赤狸身，備歷報對。汝等眾生，宜當謹慎，忽爾一朝，親縈斯苦，悔何及哉。且如陽間，人有小故，因詣公門，罪須不重，情且慞惶。眷屬憂怖，求救百端。地獄眾生，比喻於此。百千萬陪地獄，總轄在此天界。正在北方，過於北天，溟滓無鞅數里窮比之極，有一世界，號曰五炁玄天洞陰朔單鬱絕之國。中有五炁五靈玄老黑帝天君主於北鄉，制御陰魔。其國下界，有太虛太荒、溟渤無鞅、數里黑海。海水皆惡，無測邊際。中有一大山，上參碧落，下入風泉，名北酆都羅山。且高聳一百萬六千里。周迴五十萬里。山下入水，深一十五萬里。水際山腳下，有一大洞，號陰景天，國名太陰。水帝下有三十六小獄，以鐵為城，城各九重，一一獄中，草木皆稟自然惡毒之炁所生，枝葉皆為刀劍，鋒鋩多饒。眾毒猛獸，炎煙黑風飄震，晝夜不停，冥冥昏暗，毒炁血光，葷穢衝臭，日月星光都不能照其獄。有三十七王，各主一獄，獄中各有七十重刀林，復有鐵，莫知其數。上火徹下，下火焰上，通徹交過，如魚在熬。以鐵為城，郭有四門，每一門有四大銅狗，其身長大，每一身占四十里。或時吼吠，震動鐵城，牙如劍林，爪利形獰，無以比類。復有無量鐵鳥，鳥身丈餘，銅觜鐵爪，奮翼飛騰，眼似流星，毛如鐵箭，一一箭上，火焰纏繞，鳴吼之時，聲如霹靂，毛羽口中，盡吐猛火，其諸等類，皆能嚙噆罪人骨髓。於是罪人痛徹莫喻，苦切肝心。如是經無量歲月，求生不生，求止不止。今日道場大眾，如經所言，有此地獄，無量無間，如諸苦楚，痛切無已。今日禮懺，遍及諸獄。受苦罪者，令得解脫。懺主某伏為平安　追薦禮此懺文，五體投地，一心諦聽。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，度仙上聖天尊。
　　志心敬禮，無上至真天尊。
　　志心敬禮，妙湛金光天尊。
　　志心敬禮，功德滿足天尊。
　　志心敬禮，法燈常照天尊。
　　志心敬禮，寶舟運度天尊。
　　志心敬禮，法海常清天尊。
　　志心敬禮，勑司命天尊。
　　志心敬禮，無邊際天尊。
　　志心敬禮，拔十苦天尊。
　　志心敬禮，護國天尊。
　　志心敬禮，應化天尊。
　　志心敬禮，寶王天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，合道真天尊。
　　志心敬禮，功德海天尊。
　　志心敬禮，青玄真人。
　　志心敬禮，三天真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願東北方無上靈寶天尊，諸尊諸聖、諸大真人、諸大化主、諸大仙眾，諸大救苦童子，遍十方際、盡玄虛界、應號一切真聖。以微妙毫光，遍照羅山地獄。懺主某已過去者、九祖七玄、三世父母、伯叔兄弟、及諸眷屬，或處幽閉、受罪苦者，願乘懺力、功德力、難思力早證解脫，登無為道。一拜
　　說三十七獄品第二
　　今日道場大眾，人各運心，仰對慈尊，說三十七獄名目。懺主某歛心長跪，諦聽演說，酆都羅山，東西南北，列三十六獄。中有一獄，曰北酆羅山，總都阿鼻無間地獄。普濟言，東西南北，共三十六獄，願聞是名。
　　慈尊言，天一、監天、平天、虛天、皇天、九天、元正、刑正、太真等九獄，列額在東。又有流火、火丸、火箭、飛火、燒腳、火象、然身、元平、禁罰等九獄，列額在南。又有鐵車、鐵馬、鐵牛、鐵驢、鐵錐、鐵牀、鐵杖、鐵鏘、鐵鏫等九獄，列額在西。又有玄沙、北玄、女青、河伯、幽玄、累劫、律令、糞尿、冰池等九獄，列額在北。其三十六獄，隨眾生種業，隨業分司在彼。其中央一獄，乃是十惡五逆、重罪眾生在彼。其獄內，且有刀山劍樹、鑊湯爐炭、烊銅銅柱、鐵犁鐵丸、鐵錐鐵磨、鐵碓鐵山、鐵釘鐵弗、鐵鋌鐵秤、鐵枷鐵杻、鐵鎖鐵匣、鐵鳥灰河、雪山冰井、火坑屠割、絞鋸剝皮、臭龜煻煨、然腳到手、刀針硤石、火山火磨，種種名目，莫知其數。內懸一鏡，照罪人身，隱沒差殊，鏡中即見。處彼一頃，如度一劫。萬死萬生，苦痛辛酸。其諸獄中，皆不能及此。獄主押諸獄，故曰總都。阿者，大也。鼻者，遮也。無間者，無及也。故言阿鼻無間地獄。又言阿者，不閑。鼻者，不息。苦虐痛攷，不閑不息。內有業風，罪人身心，千生萬死，摧碎劘潰，業風一吹，應時蘇活。故一時一頃，萬生萬死，其諸獄中，皆復如是。於是酆都大帝，主搆二百四十司，管轄五萬眾，攷掠罪人，推窮輕重，纖細不漏，舉奏善惡。且如鐵車猛火，輝赤炎熾，常然車中。有一夜叉，罪人遙見，宛同玉女，心欲往彼，及到彼中，骨肉形體，便為煙燼。且鐵牛身頭毛角尾，皆如鋒鋩。罪人遙見，狀如金蓮，及至牛身，火然煙眾，焚燒形體，良久不見。其鐵馬形身毛頭尾，利如刀鋒。其鐵驢亦復如是，各有一夜叉，牽與罪人。罪人乘之，俱消形體，鐵鏫等，種種攷具，尖獰差毒，猛火鋒刃，皆不可說。汝等眾生，只可聞之，而不可見，若逢此處，萬劫難原。地獄天堂，莫言妄說。陰陽同等，生死一般。由如世人，夢之與覺。死如夢時，生若覺後。夢中所作，與覺何殊。死去所為，與生無異。夢中快樂，亦由自當。覺時所苦，亦由自己。汝等眾生，宜自思惟，早求度脫。度脫之故，莫若懺悔。一懺之後，改往重修。況以中國，難生人身。難得若人，修立善果。如日月光，無私不照，無幽不燭。汝等眾生，非盲非聾。已盲者，不見日月；已聾者，不聞善惡。既聞善惡，既睹日月，不覺悟者，如藤蘿倚樹，隨樹而生，及至樹倒，藤蘿何倚。今日道場大眾，如經所言，恐懼痛切。今當精進，禮懺求哀。願世世生生，不逢此處，惟願地獄餓鬼畜生，同令解脫。懺主某伏為平安　追薦禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，度仙上聖天尊。
　　志心敬禮，太上靈寶天尊。
　　志心敬禮，高華無上天尊。
　　志心敬禮，慈悲愛天尊。
　　志心敬禮，常慈海天尊。
　　志心敬禮，無去來天尊。
　　志心敬禮，普覆天尊。
　　志心敬禮，善果六道天尊。
　　志心敬禮，太清靈變天尊。
　　志心敬禮，上清常湛天尊。
　　志心敬禮，長生保命天尊。
　　志心敬禮，太一救苦天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，正一真人。
　　志心敬禮，侍經真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，仰願東北方無上靈寶天尊，諸尊諸聖、諸大真士、諸大真人、諸大龍神、諸大賢聖，諸大童子，遍十方際、盡玄虛界、一切真聖，以大慈力、懺法力、功德力、難思議力，令懺主某經生父母、一切姻蘿、存亡眷屬，已過去者，若在地獄，受諸罪苦，因今禮懺，願得解脫。更願慈尊，闡揚善力，除酆都阿鼻無間獄中，刀山劍樹，身手脫落罪報；除鑊湯爐炭，燒煮罪報；除鐵牀銅柱，焦然罪報；除刀輪火車，霹靂罪報；除拔舌犂耕，楚痛罪報；除吞啗鐵丸，烊銅灌口，骨肉消爛罪報；除碓磨形體，灰粉罪報；除支節分離罪報；除灰河糞穢，惱悶罪報；除鹹水寒冰，皮膚拆裂罪報；除虎狼鷹犬，更相殘害罪報；除刀山爪距，搏撮斫刺罪報；除火坑炮炙，兩石相磕，形骸破碎罪報；除眾合黑闇，解剔肉山，斬剉鋸絞，釘身斷截罪報；除鐵棒倒懸，屠割焦然，叫喚煩惱罪報；除大小鐵圍，三十七城，不識三光，阿波波阿婆婆阿吒吒阿羅羅，八寒八熱罪報；除一切諸獄，子凌持，抽筋拔腸，削肉削骨，無量楚痛罪報；除滅一切罪報。王眾部屬，同受法潤，皆得遷賞。我等一切眷屬，非親至親，命奄之後，或入此處，或不入此處。仗今懺悔罪報之業，登證天堂，歸依大道。一拜
　　懺九幽品第三
　　今日道場大眾，人各運心，仰對慈尊，懺悔九幽地獄罪苦。懺主某攝心長跪，諦聽經言，九幽者，東北方朔陰之地。九壘之下，名曰九幽地獄。其獄深沈繫閉。東有風雷地獄，常有黑風震雷，霹靂飛戈，飄戟衝突。罪人分解肢體，萬劫受苦，不捨晝夜。南有火翳地獄，有諸罪人，吞火食炭，為火所燒，頭面焦爛，頭戴火山，皮膚骨肉，節節生火，萬劫受苦，不捨晝夜。西有金剛地獄，有諸罪人，金鎚鐵仗，亂攷無數。肢體爛壞，筋骨零落，鐵叉穿腹，金鎚塞心，萬劫受苦，不捨晝夜。北有溟泠地獄，有諸罪人，沈沒丘寒之池，冰戟霜刃，衝斷筋骨，百毒之汁，以灌其上。五體零落，心腹破壞，萬劫受苦，不捨晝夜。中有普掠地獄，有諸罪人，身被攷掠，痛苦難忍。斷筋流血，悶絕擲地。於是獄卒方以鐵叉叉刺，令諸罪人，各各巡上，刀山劍樹，八達交風，吹樹低昂。足履刀山，掛身劍鍔，萬劫受苦，不捨晝夜。東南有銅柱地獄，大火猛焰，有諸罪人，手抱足登，表裹焦爛，腹背膿潰，萬劫受苦，不捨晝夜。西南有屠割地獄，有諸罪人，身被倒懸，刀劍割體，四肢筋脉，皮膚五臟，皆有刀刃割切。其身血流滿地，不可堪忍，萬劫受苦，不捨晝夜。西北有火車地獄，有諸罪人，五車裂體，四肢分散。或身處其中，隨車束西，一切輪轉，皆有鋒刃，隨輸運轉，割切罪人，加諸猛火，燒令焦爛，萬劫受苦，不捨晝夜。東北有鑊湯地獄，有諸罪人，身被鐵叉，叉入鑊中。五體煎煮，四肢爛潰，膿血臭穢，不可堪忍，萬劫受苦，不捨晝夜。普濟言，犯何重罪，分在彼中。以何主者，攷掠不停？
　　慈尊言，多犯三業罪苦，毀謗大乘，不忠帝王，訕說出家，點汙法身，破壞尊像，侵損常住，即落在九幽，受斯苦報。乃有三官總統九府，曹掾推問，乃越酆都。普濟言，為復一業一攷，為復百業百攷。
　　慈尊言，鐵牀銅柱，悲楚難當，碎骨焦筋，以報邪淫之罪；凝寒切骨，遣臥冰河，以報劫盜他人財物之罪。烊銅令灌口拔舌，與犁耕，惡鳥啄睛。劍樹分張，碓磨如麵，以報斜眉角眼之罪。身為餓鬼，巡歷鑊湯，燒鐵為丸，飢則當食，以報破齋犯戒之罪。其諸攷掠，各隨所業，一一推報，故無差互。今日道場，懺主某重加仰戀，願以善功精進，懺悔九幽痛楚，今日應在彼中受諸業報，願悉解脫。懺主某伏為平安　追薦禮此懺文，五體投地，一心諦聽。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，度仙上聖天尊。
　　志心敬禮，才智精明天尊。
　　志心敬禮，無量智慧天尊。
　　志心敬禮，自然太真天尊。
　　志心敬禮，神力無礙天尊。
　　志心敬禮，毫相開陰天尊。
　　志心敬禮，法王皓素天尊。
　　志心敬禮，慈顏救苦天尊。
　　志心敬禮，救度超生天尊。
　　志心敬禮，光照九幽天尊。
　　志心敬禮，愛行道天尊。
　　志心敬禮，法利天尊。
　　志心敬禮，萬真天尊。
　　志心敬禮，勝光天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，太極真人。
　　志心敬禮，解脫真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，仰願東北方無上靈寶天尊，諸尊諸聖、諸大真人，諸大童子，遍十方際、盡玄虛界、一切真聖。願發圓光，遍照幽牢，除滅破壞，悉得清淨。一切苦魂，超生極樂，刀山劍樹，變為寶林，鑊湯爐炭，化作蓮華，牛頭獄卒，翻成善友，一切鬼神，無生惡念。因今禮懺，赦諸狴牢，六道四生，悉悟無為，登正真道一拜
　　釋赦地獄、救度餓鬼畜生品第四
　　今日道場大眾，人各運心，仰對慈尊，發慈悲意，起平等心，昇遷地獄一切官屬，救度餓鬼、畜生、惡道。懺主某長跪歛念，投誠懺悔，且地獄牛頭獄卒、羅剎夜叉、惡鬼無量等眾，常居地獄，未得超輪。茫茫苦海，冥冥幽牢，無處安身，常當暗昧。更有銅狗鐵鳥，鐵馬鐵蛇，鐵驢鐵牛，怗臭龜，猛獸毒蟲，一切惡類，共報生前曾行不善，是致業報相纏。我今禮懺，發念弘普，是仗善力、道力、功德力，願諸地獄官屬，咸得超昇，出離苦趣，漸入天仙，同親至道，隨其因果，得轉人身。種種毒類，皆自消滅。且餓鬼道者，永劫飢渴，食欲吞山，不聞槳水飲饌之名，乃自食啗膿血臭穢。身形纔動，肢節火然，腹如懸鼓，項似布弦。我今禮懺，發念無量，假功德力、難思議力、救度力，願此餓鬼，一切眷屬，皆得受生，稟人形體，飲饌異味，應念而至。且畜生道者，一切種類，無所知識，不得自在，鞭笞楚毒，屠割烹宰，或足或鱗，或飛或走，或毛或甲，或角或蹄，或大或小，或受人食啗，或不受人食啗，水族蠕動，胎卵濕化一切等類。乘今日道場力、懺法力、功德力，得生人道。懺主某伏為平安　追薦恐墮業因，憑今懺悔，皆悉解脫。懺主某五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，度仙上聖天尊。
　　志心敬禮，昇遷九品天尊。
　　志心敬禮，普潤含生天尊。
　　志心敬禮，滌滯天尊。
　　志心敬禮，輪轉天尊。
　　志心敬禮，瓊瑤天尊。
　　志心敬禮，證果天尊。
　　志心敬禮，度厄天尊。
　　志心敬禮，應化天尊。
　　志心敬禮，玄智天尊。
　　志心敬禮，闡揚天尊。
　　志心敬禮，尊妙天尊。
　　志心敬禮，開生天尊。
　　志心敬禮，變現天尊。
　　志心敬禮，分配受生天尊。
　　志心敬禮，玉虛九素天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，普濟真人。
　　志心敬禮，妙行真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，仰願東北方無上靈寶天尊，諸尊諸聖、諸大地仙、諸大五嶽仙眾、水仙洞淵仙眾、靈壇社稷賢聖、一切境界龍神土地，遍十方際、盡玄虛界、一切應號無量真聖。悉發念力、廣願力、禮懺力、功德力、無邊無際力、令懺主某九祖父母、三世眷屬、捨身受身，或在地獄、餓鬼、畜生道，未得解脫，乘此懺悔，願得超生，逍遙自在，以斯妙力道力，遍及群生。同稟玄風，齊登大道。一拜
　　解胎生害人品第五
　　今日道場大眾，人各運心，歸命十方無上靈寶救苦慈尊，解謝胎生，害人災滯。懺主某歛心長跪，諦聽發念，且胎生害人，祖世相承，奉養鬼神，沈染流俗，習偽多違，罪因山積，以招重罰。比年以來，事多轗軻，縈纏疾苦，凶禍不息，驚夢紛紜，光怪互起，先世已來，殃攷不絕。或是三曾、七祖九玄、三世父母、中外眷屬，塚墓不安，中有訟考之鬼，醜星惡鬼，復連不絕。或葬埋造，移徙架立，起工繕治，嫁娶婚姻，日時不吉，觸犯禁忌。或掘鑿坑瓏，傷動土精，致使存亡拷謫，魂魄拘閉，流殃復注，逮及後世。所犯凶逆，非可勝紀。今當精進禮懺，求哀迴向三聖，願乘解脫。懺主某伏為平安　追薦禮此懺文，五體投地，發志念心，稽首慈尊，敬禮真聖。
　　志心敬禮，玉清聖境天尊。
　　志心敬禮，度仙上聖天尊。
　　志心敬禮，金宮玉寶天尊。
　　志心敬禮，三素結成天尊。
　　志心敬禮，神化道運天尊。
　　志心敬禮，自然九真天尊。
　　志心敬禮，金雲妙集天尊。
　　志心敬禮，光映法王天尊。
　　志心敬禮，金姿凝湛天尊。
　　志心敬禮，百億應身天尊。
　　志心敬禮，自然金真天尊。
　　志心敬禮，洞玄方悟天尊。
　　志心敬禮，三元主錄天尊。
　　志心敬禮，三洞寂然天尊。
　　志心敬禮，太玄妙勝天尊。
　　志心敬禮，運明真應天尊。
　　志心敬禮，解脫四迷天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，沖靜真人。
　　志心敬禮，沖慧真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願東北方無上靈寶天尊，諸尊諸聖、諸大真人，諸大童子，遍十方際、盡玄虛界、過去未來、隱現一切真聖。以大道心、無為力、功德力、上善力。令懺主某三代魂魄，或因兇荒賊亂，刀兵木索，橫事獄死；或因虎狼蠱毒所害，木石所魅，入火被燒，墮水溺死。或自傷殘，繩縊而卒，時行疫身，遭其五毒，疽癩癰腫、惡瘡纏染，顛狂荒狷，凍餓殞歿；或中惡卒，忏逢惡鬼所殺，產乳傷胎墮損；或飛島梟狐所啄；或六畜所傷，處於天牢地獄，檐沙負石，運山摙土，填河塞海，晝夜憂苦，不得休息，困厄斯受；或因塚墓墳域，無不開壙，發撒探取，破壞棺槨，剋傷骸骨，形體分散，零落失次，暴露原野，身首異處，不得收葬，魂魄飛颺，依憑無所。假今善力，令三世魂魄，久遠亡化。若骸骨在水，便為水葬；若在火中，便為火葬；若在土上，便為露葬；若在蟲獸，所死便為匿葬；若在木石上，便為寄葬；若因鎗刃而亡，便為劍化。當使懺主某從今日去轗軻、消殄疾、苦沈潛，驚夢不生，光怪永斷。祖宗魂魄、塚墓墳域，永得利安，常希元吉，家門榮盛，男女康延，受祿受官，子孫繼接。常榮常貴，世代相連。仰願玄恩，永承大道。一拜
　　太上慈悲道場消災九幽懺卷之八竟
　　太上慈悲道場消災九幽懺卷之九
　　太極左仙公葛玄纂集
　　為國祈求品第一
　　今日道場大眾，人各運心，仰對慈尊，當示一切眾生演說，為國為家，祈求恩福。懺主某長跪接手，諦聽經言，若以國主有災，星宿失度，兵革四興，風雨不調，百穀不成，兆民疾疫，國土不安，興師動眾，有所施為，種種災厄，一切不祥，皆當告我。造大功德，抄經寫像，置觀度人，復以帑藏、珍寶玩具、金銀珠玉、珊瑚琥珀、宮苑綵素及以田園屋宅，將用布施，入三寶福田，度脫眾生，救拔危苦，釋解囚徒，建諸齋戒，敷百高座，演說大乘甚深妙義，勸誘國人皆令聽法，布施懺悔，救護功德，不可思議。若復帝主臣僚，縱恣暴怒，多行邪慾，殺戮無度，自取逍遙，苦虐一切，致有災厄，臨於兆庶，日月失昏，災星傍照，侵逼帝座，國多水旱，妖怪蟲蝗，人民叛亂，僭佞互起。無奈何者，而以帝主人王，及天下人民，當召三洞法身，及以壇眾，無限其數，遍詣靈壇宮觀、山水巖洞、聖跡之所，廣建道場，懸諸旛蓋，散花、燒香、然燈，日夜行道，禮懺無倦，六時殷勤，不息廣施財寶，救拯一切，吾即以道力，作大神通，助其消卻，令被災害，應時滅潰。若有國分，五星失正，暗曜差移，二十八宿，不依分野，日月勃蝕，陰陽不調，當使南上司命韓君丈人，周天八極長生司馬，調理璿璣，復於分位，災祥變異，皆使消滅。若復大旱，人民渴乏，即以龍王震雷霍雨，以滅旱苦。若或大雨霪霔，洪水滔天，連陰不解，人民浛沒，即以河上玉女、九海北玄君、正炁君吏，為收水炁，開雲止雨，水即消退，無所損傷。時諸龍鬼，亦各念善。若有外魔，邪精惡鬼，魑魅魍魎，入其境土，欲行病苦，當共斥逐，不使留停。是我慈尊，威德至重，克使皇圖永固，帝德長新。躋民於仁壽之庭，措國於華胥之域。陰陽交泰，日月長明，寰海晏清，臣民康樂，三邊寧靜，五穀豐穠。
　　普濟言，天下人民，分其貧富、貴賤不同，縱使修行，必不能辨，唯行一事。復慮未免災危，進退疑惑，莫能明了。未審救護功德，有等差否？慈尊言，救護解厄，本在至誠，布施捨財，不以多少。凡有五種：一者造我形像，真應化身。福流歷劫，果報無窮。何以故？眾生妄想，心不可係，睹我真容，便生念想，念想既生，真靈降接，專懷注想，克果無為；二者抄寫經教，三洞大乘。福流永劫，功德無邊。是故經者，導引愚迷，能發眾生無量道意，從迷起悟，從悟成真，眾聖修行，皆登道果；三者置觀度人，立造堂殿。功德無量，不可思議。何以故？度人出家住持，經像教化眾生，令發道心，一以悟萬，輪轉因緣，助國化人，弘道明法，利益最多；四者修齋行道，禮懺誦經。讚歎燒香，福田無量。是故齋以洗心，道能通悟，行道謝罪，禮懺祈恩，功感諸天，消災降福，生死受賴；五者布施一切，無量福田。果報巍巍，其功深厚。財物者，眾生性命，切己難忘，能捨命財，心不吝惜，廣建功德，普濟眾生，內息慳貪，外除劫賊，生死蒙恩，人天利益。如是作福五種法門，皆隨力分，以漸修行，保國安家，超生拔苦。經言猶如甘雨一霔，受者皆潤。隨其稟識，悉得滋榮，禮懺求悔，亦復如是。今日道場大眾，聞經所言，能勸眾生立諸功德，不可思議。懺主某自從無量劫來，至于今日，未曾聞諸功德，引喻法門。今日伏為平安　追薦禮此懺文，獲大悟解，五體投地，一心諦聽。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玉虛明皇天尊。
　　志心敬禮，太極真容天尊。
　　志心敬禮，真一自然天尊。
　　志心敬禮，皆受記天尊。
　　志心敬禮，化氣天尊。
　　志心敬禮，龍德天尊。
　　志心敬禮，勝相天尊。
　　志心敬禮，高德天尊。
　　志心敬禮，太玄天尊。
　　志心敬禮，樂遊天尊。
　　志心敬禮，八極天尊。
　　志心敬禮，知真天尊。
　　志心敬禮，五氣天尊。
　　志心敬禮，太虛天尊。
　　志心敬禮，清虛天尊。
　　志心敬禮，金容天尊。
　　志心敬禮，感降天尊。
　　志心敬禮，玉京天尊。
　　志心敬禮，保應天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，寶相真人。
　　志心敬禮，圓寂真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，歸命歸依，仰願上方無上靈寶天尊、諸尊諸聖、諸大天仙、諸大洞天仙眾、地仙、水仙、飛仙，普濟真人，救苦真人，救苦童子，遍十方際、盡玄虛界、隱顯一切真聖。廣覆玄恩，遍流國土。願以帝王，景祚延永，烽燧不生，戈鋋偃戢，疆土守界，諸王太子，共肥帝業，臣子忠正，輔弼卿相，與國同休，共匡宇宙。願以乾坤明素，氣象清玄，水旱長蠲，蟲蝗不起，三邊永息，災癘沈潛，風雨順時，稼穡稔歲，天垂甘露，地湧祥雲，國富臣賢，家足孝悌。次願羅山諸獄，八難九幽，罷攷神魂，長空三惡。懺主某自從無量無始劫來，至于今劫今生，今日九祖父母、一切眷屬，願承禮懺力、功德力。咸得超昇，歸正真道。一拜
　　廣救人民品第二
　　今日道場大眾，人各運心，仰對慈尊，廣救人民，說諸善利。懺主某歛心接手，諦聽經言，常念眾生，處於三毒、十惡之世，被諸魍魎精魅、惡鬼邪神、毒蟲猛獸、刀兵水火、杻械牢獄、疾病苦痛，一一纏染，不能自安。故演三洞經戒，濟救齋法，普度眾生，及以符圖神咒，付諸法學，及諸天帝、救苦真人、三天大魔王、五天魔王，分布世間，救護一切，令得自在。然眾生愚癡，不識罪福，放縱六情，殺生偷盜，邪淫遊蕩，慳貪瞋怒，情性顛倒，綺言妄語，惡口兩舌，啗食眾生，破齋破戒，違天負地，背正信邪，咒詛神鬼，眾罪縱橫，而無片善。是致毒風惡氣，六天魔鬼，遍滿世界，流行殺伐，中害死傷，日夜萬計，不可稱量。
　　慈尊遣諸天帝、十極神王、三界四司，下降人間，按行救度，拯濟眾生，遍滿天地，人豈知之。今重告汝，救護之法，不可思議，克感靈應。普濟稱言，大慈大悲，能為眾生，願垂付囑。慈尊言，常以歲旦八節、三元晦望、五臘十直此諸等日，善男信女，到於斯日，不食葷穢，制斷六情，不生念想，即乃清淨，燒香持齋，念道禮我化號。首謝己身，發露懺悔，乃得遷功補過，免受苦厄。若己身不專，當請男官法身、女官法身，精心懇禱，禮拜供養。若於家庭，若於靈觀，以華果齋食，旛華香火、及捨衣綵、臥具牀帳、錦繡茵褥、香油米麵，隨其所有，即得善神立降，度兔厄難。若身所負惡疾，邪病纏綿，醜宿加臨，連年不解，虛耗侵凌，財帛散失。或生產育，懷抱夭折。或捨身出家，長乃退悔。或夜夢百怪，神思不安，火燭驚恐，官事橫受，抵犯禁方，不避神殺，干觸墳墓，水火衝破，木石絞結，為禍作戾，種種厄苦，不祥兆朕，但於家庭，廣作修崇，隨力多少，禮我應號，然燈燒香，不捨晝夜，四天帝王，下來扶護我之應號。所禳者伏，所求者應，所陳者達，所告者從，拔贖咎債，救護存亡，建此祈禳，最為第一。若帝王國主、大臣宰輔、諸王妃后、帝子天孫，能為父母、己身眷屬、朝戚皇親、行其救拔，廣召男官法身、女官法身，不以多少，於其宮殿，持齋行道，禮拜懺悔，以日繼夜，不住時刻，勤心不退，則有十天真人、四司五帝下降，按察功過，病者得差，死者得活，厄者得度，禁者得脫，行者得還，仕者得昇。水火刀兵、虎狼毒獸、邪精鬼魅，永不干身，無觸無犯。若有民庶，能為帝王國主、人民土地、一切眾生，禮我化號真像，救護群品，願各各安樂，最不可思議。若兵革四起，侵竊疆界，禮我化號真像，即得戈鋋退散，無損無害。若疫毒臨人，修禳不解，禮我化號真像，即得病患痊愈，不縈纏染。若水旱不調，五穀不熟，禮我化號真像，即得調順，萬物滋榮。若惡風毒氣，飄灼人民，禮我化號真像，即得所染病苦，應時廖退，體氣恬和。若惡蟲猛獸，殘害民物、一切畜類，禮我化號真像，蟲虎奔潰，山神掩藏。若人懷孕臨產，未見平善，禮我化號真像，即得子母團圓，解免無難。萬災消滅，千變萬化，止轉我身，我之化號，弘護有情，無願不果。但能志心，無急不濟。今日道場大眾，人各運心，如經所言，當須精志，禮諸化身應號。願是功德，廣救眾生，普度一切。懺主某生身在世，無量劫來，沈淪罪苦，未得解脫。今日伏為平安　追薦禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玉虛明皇天尊。
　　志心敬禮，崇仙護命天尊。
　　志心敬禮，大威德天尊。
　　志心敬禮，玄寂天尊。
　　志心敬禮，體解天尊。
　　志心敬禮，宏教天尊。
　　志心敬禮，龍順天尊。
　　志心敬禮，中法天尊。
　　志心敬禮，常湛天尊。
　　志心敬禮，興道天尊。
　　志心敬禮，眾妙天尊。
　　志心敬禮，太微天尊。
　　志心敬禮，真相天尊。
　　志心敬禮，太法天尊。
　　志心敬禮，無量壽天尊。
　　志心敬禮，奉道德天尊。
　　志心敬禮，紫清降福天尊。
　　志心敬禮，玄德救拔天尊。
　　志心敬禮，圓滿正智天尊。
　　志心敬禮，隨方赴緣天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，等照真人。
　　志心敬禮，玉光真人。
　　志心敬禮，大慈救苦真人。
　　志心敬禮，大悲拔罪真人。
　　今日道場施主，及以大眾，稽首歸依，仰願上方無上靈寶天尊，諸尊諸聖、諸大飛仙、天仙、地仙、水仙、諸大真人，諸大童子，遍十方際、盡玄虛界、一切化身真像尊聖。伏願同垂巨澤，闡演玄風，遍及世人，普濟群庶，消災降福。令懺主某乘斯道力，禳者得消，保者得免，病者得痊，難者得吉，近亡解脫，遠化生天，沈滯幽魂，盡乘因果，一切含靈，悉蒙救度。咸離苦源，俱登道岸。一拜
　　解眾生結縛品第三
　　今日道場大眾，人各運心，仰對慈尊，無極大道、一切真聖，為以眾生，解諸結縛。懺主某身心清淨，稽首增念，經言，元始以一氣而化三才，天地運動，萬物生成，人居其內，稟質養形，悉因所化。外資秀氣，表裹相因，而成五德。眾生受蔭，內外包羅，十月出胎，周回十氣，氣運化生，百節開張。一一節中氣成十結，一一結內皆有一神，結習相因，罪累纏縛。解其結縛，和暢百神，故立十方，而留億號。一一應號，能為眾生，解其結縛。若以眾生結解，深悟道源，如似世間擊賊，須召千兵，及獲一賊，一兵不用，且眾生身假地水火風，陰陽顯晦，皆從五臟六根相染。心王意馬種造，疑惑之結、盤根之結、滯礙之結、傷殘之結、病患之結、口舌之結、冤家之結、篤疾之結、瘖啞之結、戲玩之結、交易之結、酒食之結、殺害之結、湯火之結、嫉妬之結、妄語之結、輕薄之結、貪求之結、勇猛之結、破齋之結、犯戒之結、好弄之結、勞心之結、積恨之結、無慚之結、愛慾之結、耳不聞聲之結、眼不視物之結、心悶之結、氣怒之結、天羅之結、地網之結、水火之結、洞房之結、相剋之結、相妨之結。如是一切眾生，身居天地，形受榮枯，火宅煎仍，浮生擾擾，有諸煩結，障惱肉身，結結相因，永無休息。普濟問言，何為心王意馬。
　　慈尊言，心若師王，意如猿馬，難降難伏，變轉不停。猿馬雖止，心王不息。若以善伏師王，意馬則不能變轉。既停變轉，乃結業不生。普濟問言，以何善力，教示眾生，悟解諸結？慈尊言，眾生欲求悟解，於清淨處，嚴潔家庭，隨力豐儉，然香點燈，於我像前，禮諸化號，懺悔冤結，諦聽思惟，勇猛精進，悟解諸結，免遭沈墜。乘此懺力，當降金剛百鍊、玉液千和、太白流光、元黃散逸，洗滌淫邪，解冤除結，去煩去惱，安泰身心，善邪自會，惡亦相磨。四梵真人、十方化主，當使眾生，悉令開悟。業業不起，善善自深，而得回生，何由不拔。又念眾生，若能善解一結，即百結皆寬，即得上昇清氣，下降天符阿脩猛將、鐵額銅頭護法神王、玉鈎金鎖，千結萬恨，頓息心猿，似橘如珠，永停意結，心永無心，結永無結，冤憎解釋，消網除羅。當願一切眾生，永悟真道，得以解脫。今日道場大眾，人各運心，諦聽在心，如經所言，眾生處世，永執煩籠，解離無由，何所逃遁。禮斯懺法，頓悟縈纏，今可思惟，精進禮念。願以善力，遍及有情，所受纏結，皆乘懺力，得悟無為，登至真道。懺主某又念人居浮世，日積惡氣，身有三業，口多四過，業根相繫，結聚難拋。今則澄鍊身形，洗除塵染。今日伏為平安　追薦禮此懺文，五體投地，一心發念，稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玉虛明皇天尊。
　　志心敬禮，遍立功德天尊。
　　志心敬禮，遐宣道癮天尊。
　　志心敬禮，功德嚴淨天尊。
　　志心敬禮，慈悲說法天尊。
　　志心敬禮，太上教化天尊。
　　志心敬禮，難思聖德天尊。
　　志心敬禮，妙彩金容天尊。
　　志心敬禮，生成四氣天尊。
　　志心敬禮，證果隨願天尊。
　　志心敬禮，開道往生天尊。
　　志心敬禮，萬福堂天尊。
　　志心敬禮，高妙道天尊。
　　志心敬禮，行善慧天尊。
　　志心敬禮，感應天尊。
　　志心敬禮，上靈天尊。
　　志心敬禮，法海天尊。
　　志心敬禮，眾妙天尊。
　　志心敬禮，功德智明天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，金輪真人。
　　志心敬禮，降魔真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，稽首投誠，仰願上方無上靈寶天尊，諸尊諸聖、諸大化號、諸大應顯、諸大神仙，諸大眾聖，諸大童子，一切賢聖，遍十方際、盡玄虛界、一切真聖。願以金剛力士，太和之水，令懺主某身中，積厭除解，清淨心田。當願擁滯消滅，榮衛流轉，同心淨心，善結更結，不生有念，無起煩勞。今日道場；清淨為事，祖彌魂識、父母眷屬，早離冤結，無使沈墜，二世存亡，齊登道果。一拜
　　起讚歎心品第四
　　今日道場大眾，人各運心，仰對慈尊，勸諸眾生，起諸讚歎。懺主某歛心長跪，諦聽經言，人之受生，未有不從先業來者，故稟神挺質，各有因緣，罪福吉凶，悉從其業。所以夭促、貴賤、貧富、好惡、愚智，長短各各不同，皆悉前定。若人知造三業、十惡，罪咎深重，當自各悟求，哀禮懺法。無邊心起無量意。凡遇善緣，須當讚歎。讚歎功德，不可思議。若見國王帝主、皇后嬪妃、諸王公主、卿相大臣，發大善心，皆須讚歎。願福護邦家，永承帝業。若見造立宮殿，廣建玄壇，當須讚歎，願早成就，得以歸依；若見國恩開度，男官女官道士，當須讚歎，願得離苦，三世清淨；若見裝塑尊像，真應化身，當須讚歎，心起精虔，供養無息；若見抄寫三洞大藏聖典，當須讚歎，願得永劫流通，皆成化度；若見殿堂、樓閣、臺榭，嚴麗華整，當須讚歎，願普得歸依，常獲瞻敬；若見鐘磬、銅鐵道具，當須讚歎，願得警戒群迷，聲聞幽夜；若見講說眾經，敷揚妙義，當須讚歎，願乘功德，解釋狴牢；若見誦念經懺，受持供養，當須讚歎，克獲道緣，堅固不退；若見行道歌讚，祈恩乞福，當須讚歎，願福力普霑塵沙世界；若見男女燒香然燈，翹勤禮拜，當須讚歎，願諧所告；若見燒香，當須讚歎，普願香煙獻諸真聖；若見然燈光明，照徹幽闇，當須讚歎，願冤債永消，同等日月；若見持齋奉戒，供養真聖，當須讚歎，願世間蠢動，一切含識，永入法門，不沈苦趣；若見布施人天，當須讚歎，願福壽巍巍，祿財不竭；若見精進崇奉，念念至誠，當須讚歎，願不生退轉，常懷歡喜；若見勇猛崇敬，發大善心，當須讚歎，願不值橫魔，早得真道；若見居家常誦經懺，當須讚歎，願一切天真盡得聞見；若見山棲學道、常住庵巖、守志安閑、不求名利，當須讚歎，願先得道者，次第開度；若見男女端正，當須讚歎，普願出家，紹隆正教；若見世間一切，諸善因緣，當須讚歎，願人天獲果，皆蒙利益。如是種種讚歎善力，勸發眾生，成就道心，使入精進。當得九玄七祖、生身父母、伯叔兄弟、己身枝蘿、一切眷屬，爰從無始劫來，至于今劫，今世今生，今日積行所為，三業六根、五逆十惡重罪，悉得消滅。今日道場大眾，如經所言，讚歎善力，不可思議。當須精進，廣發讚歎，願此功德，普及有情。懺主某伏為平安　追薦禮此懺文，五體投地，一心發念，稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，玉虛明皇天尊。
　　志心敬禮，太玄都天尊。
　　志心敬禮，無量壽天尊。
　　志心敬禮，恆靜嘿天尊。
　　志心敬禮，無礙辯天尊。
　　志心敬禮，不思議天尊。
　　志心敬禮，廣化天尊。
　　志心敬禮，真慧天尊。
　　志心敬禮，開度天尊。
　　志心敬禮，相無窮天尊。
　　志心敬禮，演真虛天尊。
　　志心敬禮，妙法聖慧天尊。
　　志心敬禮，玄隱無為天尊。
　　志心敬禮，幽源不測天尊。
　　志心敬禮，妙樂普通天尊。
　　志心敬禮，大化玄明天尊。
　　志心敬禮，普照無為天尊。
　　志心敬禮，玄通萬變天尊。
　　志心敬禮，隨功度人天尊。
　　志心敬禮，八卦護身天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍過快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，等耀真人。
　　志心敬禮，輪轉真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，歸依仰願上方無上靈寶天尊，諸尊諸聖、諸天神仙、諸大龍神土地、諸大真人、諸大真士，諸大童子，遍十方際、盡玄虛界、一切顯化真聖。願以大道力、無為力、功德力、難思力，當令懺主某爰從無量無始劫來，至于今劫，今生今日，九玄七祖、師尊父母、伯叔兄弟、己身眷屬、存亡二世，或曾遇諸善緣，不起讚歎，所有罪業，仗今禮懺，願得消滅。己身自今日去，若聞若見，種種善緣，歡喜踴躍，倍加讚歎，使勤修習，當願成就，普度群生。願我九祖先靈、經生父母、師尊法學、同房法屬、同住法眷，至于伯叔兄弟、己身眷屬，已過去者，不纏業障，永除煩惱。願承懺力，遍及莊嚴，國界安寧，邊陲肅靜，乃至地獄、餓鬼、畜生，同賴玄恩，得達道岸。一拜
　　太上慈悲道場消災九幽懺卷之九竟
　　太上慈悲道場消災九幽懺卷之十
　　太極左仙公葛玄纂集
　　顯功德感福報品第一
　　今日道場大眾，人各運心，仰對慈尊說，顯立功德，當感福報。懺主某端拱兩手，長跪諦聽經言。普濟上問：慈尊所顯諸功德法門，勸喻眾生，教令修習。死以眾生微弱，力不能及，未審所修，有何等級。
　　慈尊言，且功德無窮，大略有九，隨其力分，各獲福田。汝等眾生，宜須諦聽：一造像，二抄經，三置觀，四度人，五建道場，六轉經禮懺，七持戒，八普設齋供，九布施。或建立堂殿、樓閣房廊、常住庄田、旛華燈燭、鐘磬鐃鈸法具，種種修營，皆獲功德，無量無邊，過去未來，受大福報，不可思議。造像寫經者，見世得居尊貴，過去生天王門。立觀度人者，見世得豪富，過去生國王門。行道念誦者，見世得善神保護，過去生聰明身。持齋信重燒香者，見世長得安樂，過去生富貴身。奉戒懺悔者，見世得諸天敬護，過去即生人中形容具足身。布施經像者，見世得善因果，過去生容貌身。布施齋供者，見世得多衣足食，過去生端正身。布施貧窮者，見世得圓滿光明，過去生福相身。不啗食眾生者，見世得無病無苦，過去得長壽身。不飲酒食肉者，見世得精神附體，過去受賢聖身。不嗜慾知足者，見世得體無臭腋，過去生清淨身。放生贖命者，見世得無夭折，過去生恭敬身。說法教化者，見世得福慧雙修，過去生出家身。且如功德報應，如響應聲，如形對影，大小無異，清濁自分，汝之愚迷，不識因緣，不信罪福，不知此身，從前身種福中來，不知此身蹔生即滅，不知此身總是虛假，不知此身念念無常，只恣慳貪、殺生偷盜、邪淫放蕩、啗食眾生、綺言妄語、謗毀經教、多聚資財，常謂此生無有壽限。況是一切眾生，開眼則造罪無數，閉眼則已入狴牢。終身造罪，豈曾覺悟，不能發一念善心，散過去、未來受生之業。自度己身，種其芽蘗，卻念子孫，愁無所活。我念世人，溘斷哭泣，少時便自憂憶子孫男女，詎憶父母養育之恩。自以無始已來，遞相倣習，無一悟解，轉恣愚癡。復念一切汝輩，愚愚相習，永不自覺，故示罪福宿命因緣，令出離苦愛慾河中。又念眾生流浪沈淪，不出苦海，此之世界，名曰弃賢宛利天境，亦曰雜報世界。染慾愛天生在其中，暫生即滅，暫聚即散，如彼電光，須臾即沒，生老病死，痛痒疼酸，飢寒燥濕，水火刀兵，魔精鬼賊，毒風惡疰，交相中害，念念無常，曾不暫住，苦惱幾何。目前行事，身自纏繞，尚不覺知，豈肯信有，諸天道境，福地神仙，長生不死，自在無為。我觀世之受生，促於蜉蝣；世之安居，迫於毫末；世之臭處，甚於廁穢；世之快樂，何異糞蟲。猶自不知，常為安樂，豈不是苦。復念人之受生，未有不從先業來者，故察神挺質，各有因緣，罪福吉凶，悉從其業。所以壽夭貴賤，貧富好醜，愚智等類，各各不同，乃至鳥獸蟲魚、鷄犬草木，亦復如然。況以人生受身，甚難逢遇，一朝敗壞，萬劫何期。我故慇懃戒勸汝等，所以戒勸勤修，齋戒行道，誦經禮拜，燒香然燈，布施懺悔。發願濟生度死，造像寫經，度人立觀，水斷造橋，道邊立井，度諸行人，濟諸困渴，種種方便，為其眾生，作當來徑路。我豈有所求，一切眾生，宜各思惟。今日道場大眾，如經所言，所示之法，廣略難思，慇懃為我等眾，啟諸福基，當作來路，我今禮念，各自精勤。願此功德，利益無邊，應是一切含識，皆得受潤。懺主某伏為平安　追薦禮此懺文，願以功德，隨心感應，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，真皇洞神天尊。
　　志心敬禮，太光常照天尊。
　　志心敬禮，法體圓滿天尊。
　　志心敬禮，紫霞浮蓋天尊。
　　志心敬禮，玄智遠照天尊。
　　志心敬禮，湛寂體玄天尊。
　　志心敬禮，散威形天尊。
　　志心敬禮，隨機赴感天尊。
　　志心敬禮，超生死天尊。
　　志心敬禮，光明天尊。
　　志心敬禮，道氣天尊。
　　志心敬禮，大元天尊。
　　志心敬禮，光像天尊。
　　志心敬禮，證道天尊。
　　志心敬禮，福壽天尊。
　　志心敬禮，明應天尊。
　　志心敬禮，北極天尊。
　　志心敬禮，無上天尊。
　　志心敬禮，真品內名天尊。
　　志心敬禮，樂素緣天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，普濟真人。
　　志心敬禮，普慈真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願下方無上靈寶天尊，諸尊諸聖、諸大天仙、諸大地仙、五嶽仙眾，諸大真士、諸大真人，諸大童子，遍十方際丶盡玄虛界、化號一切真聖。同垂感應，救護一切。令懺主某所為某事，隨心獲應，皆乘懺力。願患者病安，災者禳退，遠逝者受生，近化者解脫，存者利益，所求得遂。仍願四生六道，悉得霑濡，草木附精，孤魂滯魄，乘此良緣，俱超大道。一拜
　　追資報答品第二
　　今日道場大眾，人各運心，仰願慈尊，普施無礙功德，遍及一切人等。今說追資報答因果。懺主某伏膺在念，諦聽經言，人之受生，天地為象，負陰抱陽，胞胎受蔭，懸命由天。天帝即召主筭童子，遊行人間，檢量罪福，男女吉凶，短長壽命，三日一言，七日一奏，百日一結，不輟須臾。若修善立功，諸天童子、司命司錄，即為延年，消滅災禍。若造罪積惡，諸天帝王、六天魔鬼，收係魂魄，上詣三官，令收魂識。若乃不滿筭紀者，造罪所致；得終筭紀者，積善所臻。凡人欲修壽限，皆屬地司所轄，諸天諸帝校察，悉依簿籍，定其生死，即與三界官屬、察命童子，收攝神魂，以絕生氣。若人當有疾病久纏，牀枕沉困所加，命將垂絕，若有家人眷屬，隨其力分，建置道場，轉經禮懺，卷部數目不限多少，家人眷屬，仰對諸天諸聖，首謝病苦所犯生身罪業，即放神魂，重延壽筭，得以痊愈。若復大限有期，當復救拔，廣作功德，資及逝魂，不纏苦惱。生人無難，不見恐懼，若從首七，乃至三祥，追遠之辰，香燈供養，晨夜不倦。所以者何？復有察命童子監奏罪福，得入生門，福流後嗣，不滯地獄，無受罪業。喻似世人，初縈公訟，案牘未明，與新逝者，義亦同故。於是有善惡二神，十日下來，巡校家庭。作福者，善神保舉，令得生天。若不作福者，惡神領錄，入以幽閉，當使家人多恐，凶橫纏繞。既有所苦，但於宮觀，或在家庭，向我像前，禮拜隱顯化號，修齋行道，拔贖罪業，令得解脫，名標仙籍，身處逍遙。如是種種，追資報答，因果功德，最為第一，實堪稱讚。若有善男子、善女人，能為父母、一切眷屬，畫塑儀像，造立殿堂，許發信心，廣令勸喻。若如是者，不可思議，一切人等，於諸法內，起一善心，作一願樂。懷心報答，是名善果，不可思議。
　　今日道場大眾，如經所言。慈尊廣為一切眾生，說此功德法門，作生死徑路，不可思議。懺主某過去九玄七祖、父母伯叔兄弟、己身一切眷屬，若在地獄、餓鬼、畜生含識之類，未乘追薦，未修報答，今當精志禮敬，應號真聖。願是功德，遍霑存歿，咸得解脫。今日伏為平安　追薦禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，真皇洞神天尊。
　　志心敬禮，遍觀法界天尊。
　　志心敬禮，妙光湛寂天尊。
　　志心敬禮，九色威光天尊。
　　志心敬禮，出離方便天尊。
　　志心敬禮，隨方享福天尊。
　　志心敬禮，護魂無滯天尊。
　　志心敬禮，轉法隨心天尊。
　　志心敬禮，真空天尊。
　　志心敬禮，太真天尊。
　　志心敬禮，運度天尊。
　　志心敬禮，威神天尊。
　　志心敬禮，真品天尊。
　　志心敬禮，沖妙天尊。
　　志心敬禮，寶秘天尊。
　　志心敬禮，虛皇天尊。
　　志心敬禮，慈應元和天尊。
　　志心敬禮，慈德拔難天尊。
　　志心敬禮，弘濟丹景天尊。
　　志心敬禮，長生保命天尊。
　　志心敬禮，太一救苦天尊。
　　志心敬禮，普慈護國天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，無邊際天尊。
　　志心敬禮，功德海天尊。
　　志心敬禮，法解真人。
　　志心敬禮，寶光真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，歸依下方無上靈寶天尊，諸尊諸聖、諸大真人、諸大妙行真士，諸大童子，遍十方際、盡玄虛界、隱現一切真聖。願以大慈光力，以大悲力、道力、法力，遍照下方世界，羅酆九幽諸獄。令懺主某九祖七玄、師尊父母、伯叔兄弟、己身一切眷屬，或處於三惡道中，未得超生，遠化者、近逝者，悉乘今日，至心懺悔，不以罪業輕重，同得解脫，歸依大道。一拜
　　叙教流通品第三
　　今日道場大眾，人各運心，歸命懺悔，仰對慈尊，說叙教救度流通群品。懺主某歛心諦聽，演示經言，元始以一氣化生三氣，分為三天，三清之境出於三洞寶經，乃日三乘結飛玄之氣，自然成章，玉字金書，龍文鳳篆，大方一丈，八角垂芒，教化諸天，流通世界，始終五劫，常轉法輪。雖天地運終，而三洞不滅，開度群品，導引人天，三界十方，俱霑利益。普濟言，三洞下世，未審何時。為是同來，亦有前後。
　　慈尊言，每劫之初，洞真下化，人懷道德，處於虛無。悉奉正真，長生不死。以次洞玄下化，大朴既虧，淳風已散，人漸澆漓，失道叛德。以次洞神下化，人轉澆浮，不奉大教，背真向偽，年命短促。三洞不行，智慧日興，人鬼交雜，運度促急，不滿百年，念念無常，淪喪不絕。我重出世，宣行三洞，布化人間，隨代機緣，敷揚經教。復以聖祖託化人間，救度眾生，演出科戒。或夷或夏，或聖或凡，周遍十方，悉令開度。三洞妙法，散在人間，勸誘眾生，使勤修習。若人積罪累業，沉迷惡道，不能信奉者，惟從邪偽，諸雜妖神，徒竭身心，終歸地獄。信奉三洞大法者，悉入福堂，或白日昇舉，尸解遁形，名迹雖存，暗行幽界，人莫能識。復言我將隱去後，魔教轉興，人民夭折，兵戈水火，疾病纏綿，朝夕相繼，竭於財帛，以奉祆詐，偽亂日生，澆訛時扇，飢寒苦惱，父子流移，永無覺悟。又念汝輩，積劫沉淪，說是要言，以示聾瞽。且經者，教化眾生，使識根源本始，宿命因緣，罪福報對，善惡吉凶，生死門戶，方便所由，令改惡從善，保安性命，長生無為，歸奉大道。保之者福降，修之者神佑。於是諸天上聖妙行真人、神人、仙人，常欲人勤，燒香懺悔，則善神保護，眾聖垂念。若身有罪，內外纏縛，則惡神肆害，疾病加臨，水火刀兵，毒蟲猛獸，枷鎖牢獄，眾苦難脫。若人惟知外飾，面目、衣服、手足，而不知內洗身心、罪根、惡業，不亦愚迷。如面目、手足、衣服，勤加洗擢，必得清淨。太極真人言，天尊於福德天中香積世界，集諸天仙眾說法之時，念以普濟真人，起無畏力，發廣念心，為諸眾生，請問機緣，說以諸尊應號。當此之時，地作紫磨金色，天雨寶花，名香異寶，皆隨虛空，流滿道前，不可稱數。汝等眾生，當宜信奉，努力精心，敷揚我法，勿使外魔，破亂境土。普濟真人及諸天眾，聞是語已，泣涕追慕，哽咽悲傷，如喪父母。念願慈尊，時時戒喻，令我得悟，證無上道。於是普濟白諸天仙聖眾言，十方國土，城邑聚落，山林靜處，若有精進學仙上士，及以清信仕族，護持經懺，禮念化身應號。或好紙墨，抄寫絲絛靜軸，七寶成持，勸喻國人，禮拜供養，如對真形，晝夜不懈，流通宣布，令未聞者聞，未見者見。如法修行者，當得諸天仙眾、仙童玉女、十部威神保護。此人永得安樂，隨心獲果，此之威力，不可思議。猶如虛空，無有邊際，說不可盡。今日道場大眾，如經所言，諸尊應號，不可思議。一切眾生，當願已受、未受苦報者，皆得解脫。懺主某今日伏為平安　追薦禮此懺文，五體投地，一心發念。稽首慈尊，敬禮真聖。
　　志心敬禮，玉清降福天尊。
　　志心敬禮，尋聲救苦天尊。
　　志心敬禮，真皇洞神天尊。
　　志心敬禮，和神利物天尊。
　　志心敬禮，體悟萬德天尊。
　　志心敬禮，幽照無極天尊。
　　志心敬禮，萬行圓滿天尊。
　　志心敬禮，元陽量化天尊。
　　志心敬禮，演法遍化天尊。
　　志心敬禮，六通濟苦天尊。
　　志心敬禮，真意天尊。
　　志心敬禮，紫府天尊。
　　志心敬禮，遊處天尊。
　　志心敬禮，蓮華天尊。
　　志心敬禮，默念天尊。
　　志心敬禮，高真天尊。
　　志心敬禮，玄宮天尊。
　　志心敬禮，無礙天尊。
　　志心敬禮，普潤無為天尊。
　　志心敬禮，舟檝普度天尊。
　　志心敬禮，至德光相天尊。
　　志心敬禮，太一救苦天尊。
　　志心敬禮，長生保命天尊。
　　志心敬禮，逍遙快樂天尊。
　　志心敬禮，隨願往生天尊。
　　志心敬禮，普慈護國天尊。
　　志心敬禮，無邊際天尊。
　　志心敬禮，功德海天尊。
　　志心敬禮，普濟真人。
　　志心敬禮，普救真人。
　　志心敬禮，大慈救苦真人。
　　志心敬禮，大悲拔罪真人。
　　今日道場懺主，及以大眾，仰願下方無上靈寶天尊，諸尊諸聖、金闕高仙、玉京聖帝、龍神土地、里域真官，諸天仙君、洞天仙眾，遍十方際、盡玄虛界、化現一切真聖。以難思力、無量功德力，令懺主某伏為平安　追薦禮此懺文，上拔九祖七玄，遠逝近亡，父母六親，一切眷屬。乘此懺悔，超生極樂，不滯三塗，不履五苦，及今見在，至親傍親，一切枝蘿姻眷，長得安樂，永無苦惱。又願以禳者、以報者、以業者、以患者，皆承懺力，永依大道。一拜
　　顯驗證實品第四
　　今日道場大眾，人各運心，禮拜歸依，仰對慈尊，顯驗懺法、證實因緣。懺主某歛心長跪，諦聽經言，道生一氣，分化三才，應世立名，隨機示號，周遍法界，數若塵沙。更有積學真人，位極諸天，數亦無量。若有善男子、善女人，能發自然道意，為國主人王、妃后公侯、及以天下人民、九祖七玄、師尊父母、己身一切眷屬乃至三塗五苦、八難九幽，晝夜行道，燒香散花，然燈禮拜，天尊聖號者，當得十方天尊、巨億萬眾，同來鑒照，列功諸天。己身福壽無窮，災消罪滅，國土太平，兆民安樂，三塗罷對，五苦停酸，沉滯含生，俱得解脫。
　　爾時，太極真人語玄言子，常以此經，天尊化號，流通廣布，使遍十方，令一切男女，抄寫供養，至誠禮誦，當感十華真人、金剛力士、三界五帝、一切威靈，護其國土，保祐人民，若能隨處立像，功德難量。若有男官法身、女官法身，至月朔中晦十直、三元八節、本命庚申、會臘之辰，願國安寧，靜心嘿念，天尊應號，當得神仙降接，雲鶴來迎。若能稱揚讚歎，勸諸男女，受持禮誦此之聖像，實不可思議。若有眾生，見慈尊應號，生不信想，輕慢法寶，疑毀聖文。當知此人，從無量劫來，沉淪下鬼，受諸苦報，備歷異形，始得受生，還歸人道。愚癡觸壁，無所解知，習惡種因，不能信敬。若有眾生，聞此懺法，一句一偈，一尊一號，一禮一拜，生信想心，當知此人，前身曾入寶城，親聞妙法，及入寶藏，親曾讀誦，今再受生，轉加信奉。若有人見此懺法，初生信重，後起悔心，不禮不誦，心生怠慢，當知此人，雖得人身，異形未斷，是致身過之後，再生惡道，萬劫受苦，無由解脫。
　　爾時，太極真人傳授經畢，玄即叩頭禮謝。又感真人口傳七號應化天尊，令為眾生，救存拔亡，爾乃當示眾生，咸得禮誦，無怠聖教。今日道場，懺主某伏為某事禮此懺文，五體投地，一心發念，稽首慈尊，敬禮真聖。
　　志心敬禮，應化號天尊。
　　志心敬禮，普得行天尊。
　　志心敬禮，無量慧天尊。
　　志心敬禮，常無為天尊。
　　志心敬禮，滿虛空天尊。
　　志心敬禮，常清淨天尊。
　　志心敬禮，隨機感天尊。
　　今日道場懺主，及以大眾，仰願十方無上靈寶七號應化天尊，同加善力，覆護眾生。令懺主某克諧心願，罪業報對，皆得解脫，次及見存一切眷屬、無障無難、殃注斷絕，又願才智聰敏，道德淵微，功滿行圓，宦學名遂，功勳克峻，寵澤彌新，內外同康，尊卑有序，兵戈屏息，風雨順時，壽考長延，名書玉簡，施一報萬，永永無窮。世世生生，沉淪永脫。子孫繼嗣，億萬斯年。一切有情，同登道岸。一拜
　　仙公葛玄言
　　高上老君曰，如是十方天尊，皆是元始應氣而生於十方，安鎮國土，教導眾生，隨其緣感，散影分身，變化無窮，與劫輪轉，隱顯不恆，開度一切，福被萬天。若道士、女官及諸男女，能發善心，為國主人王、父母妻子、己身眷屬、七祖九玄、天下地上、一切眾生，隨其分力，金銀珠玉、瓦石銅鐵、丹青繡畫，造其形像，布散十方，遍滿國土，禮拜供養，立觀度人，行道念誦，散花然燈，懺悔發願，奉戒持齋，見世安樂，過去生天，獲福無量，不可思議。若國主有災，日月薄蝕，星辰失度，水旱不調，兆人疫癘，兵革四興，當於靈觀玄壇，及於宮殿庭闕，以萬二千燈，作十重二百盞，開八方門，使內外圓足，光明朗徹，然於其中，晝夜禮懺，散花燒香，歸命十方，一千一百七十靈像，名號稱揚念誦，建大寶齋，放生布施，立百高座，講說三洞大乘妙經，即得國土安樂，天下太平，若公侯牧伯、一切人民，有眾災厄，亦當勤行，見世昌熾，七祖昇天，免脫地獄，長夜光明，世世罔極，長享無為然燈之法。亦可羅列千二百盞，亦可大建寶輪，上安萬二千燈，亦可所在立之。公侯以千，庶人用百，皆依此法。夜則使燈光不絕，晝則息之。停散之日，皆當廣設大齋，行道讚歎，言功諸天。得福無量，不可勝言。於是十方真人及諸徒眾，一時稽首，稱善而退。
　　今日道場懺主某一心諦聽仙公葛玄言，吾自受此經已來，立斯懺法，散及同道，令遍天下，廣為人民，濟其危難，後見當山土地、木石附精，當來擁護，稱荷道蔭，從此流傳次第，普救眾生。且如靈和國王，身抱疾苦，將逾百日，中命垂絕。太子皇后及諸嬪妃，晝夜哀鳴，無以為計。有一化身道士，說是天尊應號，功德難思，能濟王命，即召男官法身、女官法身，一切清眾，於王大殿，修齋行道，燒香散花，然燈禮拜，天尊聖號，發願懺悔，願得王體休安。不逾一臘，度厄真人，下為開度，免其垂絕，重紹王位。朝事如故，宰輔卿相，百辟臣僚，稱賀泰階，永延聖祚。一拜
　　復有香積國中，被賊圍逼六十日間，人民困乏，不知所計。有一大臣，奏國王言，天尊應號有大聖力，不可思議。王即召男官法身、女官法身，啟建道場，燒香行道，禮拜天尊應號，三日三夜，精虔礪志，無倦時刻，即有五天將帥，領轄兵眾，下降圍繞，王國無難。賊乃逃潰，無復叛亂。
　　復有賢士，入海採藥，忽遇惡風，波浪震動，念諸聖號，濟苦真人，將九海龍王、八風使者，攝制風水，達於彼岸。
　　復有女子臨產，命垂頃刻。家人乃急，請禮此聖號，立獲感通，保全子母。
　　復有人為虎精所魅、蛟龍所魅，復有家人每至中夜，常聞音樂歌唱，龍鳳變化，尋建道場，請禮經懺，凡諸精魅，悉皆沈滅。
　　復有男子腹如鼓大，日食其水，將及三石。七年中間，藥不能治。
　　復有女子日食惡草數把已來，腹中常痛，亦乃燒香供養，請禮經懺，凡被精魅，及食水草，皆禮我懺法，悉得痊愈。其驗非一，今略言之。汝等男女，精而試之。今日道場，禮此懺文，願乘懺悔，克獲聖果。又願慈尊眾相圓滿，法皆平等，無有高下。普令世間四輩，一切眾生，悉令清淨，歸依三寶法身，大慈大悲、金闕玉京、紫微上宮、寒靈丹殿，無上法王、侍懺仙真、玉童玉女、一切神仙，乘其法力，救度世間大地，一切眾生。令皆離苦，咸使解脫。悉悟無為，齊登道果。一拜
　　太上慈悲道場消災九幽懺卷之十竟