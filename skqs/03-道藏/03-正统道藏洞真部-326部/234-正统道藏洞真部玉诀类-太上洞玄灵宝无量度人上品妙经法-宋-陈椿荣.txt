太上洞玄靈寶无量度人上品經法
　　經名：太上洞玄靈寶无量度人上品經法。南宋陳椿榮集注。五卷。底本出處：《正統道藏》洞真部玉訣類。
　　謹按《靈寶經法》：凡九品陰功，及消禳灾害，并自用祈福，度厄行功，存身為元始天尊，坐空浮五色獅子之上，居日光中。為天地父母、國王及天象，可以神誦。上丹田神誦，四千遍。為灾厄及他人，可以心誦。中丹田心誦，三千遍。為一切亡歿幽魂，可以炁誦。下丹田炁誦。三千遍。每一存思，須得十遍。十遍為一過，百遍為十過。十言一叩齒，以召神；百言一嚥津，以和炁。錯一字，卻前三十字以誦之；越一字，再覆五十字以誦之。誦則下聲而誦之，詠則朗吟以詠聲，使音句周竟，勿令匆速，苟貪遍數。常令神魂悅暢，香炁綿綿，不絕於室。若以音聲華美，急逐遍數，亦無靈感，空尸誦經，欲飛返沈，非徒無益，亦招輕誦之愆。
　　玉几仙降筆
　　混淪未判，中存得一之靈；大塊既分，內抱生三之寶。散而為炁，聚則成文，彌綸空洞之中，羅絡虛玄之表。元綱流演，立天地之精根；萬範開張，布陰陽之血脉。五文普植，三景齊明，開天三十二重，結炁百千萬道，于以保制劫運，輔贊皇圖。作迴生起死之玄機，為入聖超凡之要妙。演三洞，皆言有作；教一國，盡達无為。藏靈寶於身田，納黍珠於性地。舉一念，入大浮黎土；開重樓，登鬱羅蕭臺。常親自己之虛皇，頓悟惟心之元始。悠悠庶類，皆成不死真神；蠢蠢羣靈，咸曰長生大聖。
　　太上洞玄靈寶無量度人上品經法卷之一
　　太上三五都功職籙弟子陳椿榮集註
　　萬聖尊崇，眾真欽仰，無上可上，玄之又玄。洞玄靈寶是品秩之名，無量度人即一卷之目。諸經所宗，故曰上品；功用微妙，是為妙經。
　　叙玄章
　　道言：　酉文。
　　上清玉晨大道君、靈寶天尊之言也。道君序經，故以道言為首。玄師日：凡有道言，皆玉晨大道君自序，非二章之首。
　　昔於始青天中，
　　始青天王隆騰勝天也。
　　碧落空歌　卯文　大浮黎土　離文，
　　浮黎，玉隆天帝內諱也。
　　受元始度人無量上品。
　　玉晨大道君為靈寶教主，乃元始天尊之弟子，太微天帝君之師也。受靈寶上品度人之道。
　　啟運章
　　元始天尊
　　註：元始天尊，是虛皇之應號也。從真起應，則曰證修，妙思幽源，乃自性獨有。《洞神經》曰：妙象無形，應感有體，真精之炁，化成姿容。
　　當說是經，周迴十過，以召十方。
　　元始天尊為道法宗主，當此劫運，開圖出教，說法傳經。先周召十方天真，然後登座。法曰：元始天尊，元自己元神，一身之主也。
　　真應章
　　始當詣座，　子至午文挑。
　　座者，空玄之座。言方始當詣其座。
　　天真大神、　上清文。
　　上元至真，九品之真。
　　御註：是出三界、無修證、無位業之高真。
　　上聖高尊、　玉清文。
　　中元聖尊，九品之聖。
　　御註：是有修證、有位業之上聖。
　　妙行真人、　太清文。
　　下元仙真，九品真人。
　　御註：是元為元作之真人，皆在玉清之境，出離三界之天也。此三號天真，比一身，則屬上部八景神炁。
　　無鞅數眾，乘空而來，飛雲丹霄，綠輿瓊輪，羽蓋垂蔭，流精玉光。　亥文。
　　流精玉光，是九色圓象。又曰日月炁，天之靈寶也。可以採鍊，餌之成真。
　　五色鬱勃　酉文，　
　　洞煥太空。
　　定極章　定觀法。大洞境界。
　　七日七夜，諸天日月星宿，璇璣玉衡，一時停輪。
　　玄師日：既言日月停輪，何以分其七日七夜之數？乃天尊妙用神通，化機運感之所致。此之微妙聖應，天尊外化，日月不行，星宿不運，璇璣玉衡一時停輪，不顯晝夜。其實內運主宰功用，未嘗暫停。故玉晨明七日七夜之數，又非人世七日七夜之比。以內言之，大定神光，湛然見玉清境，有七日七夜之功也。日月停輪，二目不瞬也。即非冥目，亦非內視，亦非臨目，是七日七夜久視，停其目瞬，照明三部，內外洞然。其一身炁血，朝運於百節經絡，陰陽營衛，皆係於三部脉息。其息，乃人之一身璇璣玉衡也。四至為璇璣，三部為玉衡，既是璇璣不運，日月駐景，星宿停輪，四至不至，則三部不息，一身炁血俱不運轉。
　　御註：兀然泰定，與神炁合也。
　　四星為璇璣，三星為玉衡。
　　璇璣玉衡之圖
　　一呼一吸四至，共得六寸。一呼二至、一吸二至，各得三寸。一至得十五分，經緯天地，縱橫十五，故上帝付黃帝河圖也。
　　《靈寶內象丹旨》曰：人之一炁往來者，呼吸是也。夫人一呼一吸，而為一息。一息之間，則分陰陽，呼而明，為陽為晝；吸而晦，為陰為夜。七竅之呼，七日也；七竅之吸，七夜也。天機不動，神凝目住，脉定心停，故日七日七夜，日月星宿，漩璣玉衡，一時停輪也。
　　神風靜默，
　　無吹噓出入之息。
　　山海藏雲， 子文。
　　無蔽明妄想之業。
　　天無浮翳，
　　清明湛寂也。
　　四黑朗清。 卯文。
　　自然溫凉寒燠也。
　　一國地土，
　　猶一身也。
　　山川林木，
　　猶四肢百脉，毛髮孔竅，營衛骨節也。
　　緬平一等，無復高下。土皆作碧玉，無有異色。
　　入於道定之境，湛然體性，一身內外，皆如碧玉，無一毫之塵也。
　　玄師曰：定觀七日，不知晝夜，觀心無心，乃是真元之心；觀形無形，乃識本始真形。心形都無，自入無形之道，此乃大定，神光湛然，見玉清境，有七日七夜之功也。
　　眾真侍座。　玉清文。
　　天尊以大法而感召，十方天真則隨感而咸集，亦猶收神氣海，藏息丹田，則三萬六千神官，自侍左右。
　　還元章
　　元始天尊玄坐空浮五色獅子之上，　午文。
　　玄師曰：天尊空浮，乃自己元神居玉清宮。玄坐者，法身所御也。獅子者，元始威神也。是五炁朝絳宮，威神之妙化結成獅子，天尊乘之下入丹田，左青、右白、前赤、後黑、中黃，故有五色獅子之象，因成五行。
　　說經一遍，諸天大聖同時稱善。是時一國男女聾病，耳皆開聰。
　　天一生水也，乃坎之炁孕於乾金。諸天大聖同時稱善者，萬神一時俱暢。一國男女者，法身陰陽二炁。聾病者，坎為耳，故屬之。玄師曰：至道言之，迷音，不知音外真病耳。不聽 無聲，大聰亦聾。
　　御註：何謂之聾？以耳無聽德之善故也。一聞天尊說法，則天耳開聰，法音流響，洞然無礙也。餘同此說。
　　說經二遍，盲者目明。
　　地二生火也。乃離之炁孕於巽木。離為目，目應心，心昧於物，暗而若盲。依道而行，心開意悟，物莫能蔽邪。
　　說經三遍，喑者能言。
　　天三生木也。乃震之炁孕於艮水。艮為山，山高土厚，水泉出焉。
　　說經四遍，跛痾積逮，皆能起行。
　　地四生金也。乃兌之炁孕於坤土。起行者，乃植立之狀，木性有焉。
　　說經五遍，久病痼疾，一時復形。
　　天五生土也，乃離寄戊而土炁孕於離也。
　　說經六遍，髮白返黑，齒落更生。
　　天一生水，以地六成之。
　　說經七遍，老者返壯，少者皆強。
　　地二生火，以天七成之。
　　說經八遍，婦人懷妊，鳥獸含胎，已生未生，皆得生成。
　　天三生木，以地八成之。歸東處震為砂，乃艮震合，而木成於水。砂者，汞感鉛炁而結。
　　說經九遍，地藏發泄，金玉露形。
　　地四生金，以天九成之。還西兌方為金，乃坤兌合，而金成於土，蓋汞歸土釜而成寶也。
　　說經十遍，枯骨更生，皆起成人。是時，一國是男是女，莫不傾心，皆受護度，咸得長生。
　　天五生土，以地十成之。
　　玄師日：天尊十遍說經，五行生成之道，先五行生數，後五行成數，十轉迴靈之道也。明其道則長生，用其道則證此十瑞大功。
　　重玄章
　　道言：是時元始天尊
　　覆述天尊周回說經，以召十方之事。重顯指其方所次序。
　　說經一遍　震文，　東方 無極無量品至真大、無鞅之眾，浮空而至。
　　太安堂鄉納善世界。
　　說經二遍　離文，　南方 無極無量品至真大、無鞅之眾，浮空而至。
　　宛梨城境棄賢世界。一云宛梨。一作宛利。
　　說經三遍　兌文，　西方無極 無量品至真大神、無鞅之眾，浮空而至。
　　福堂洲咸行世界。
　　說經四遍　坎文，　北方無極 無量品至真大神、無鞅之眾，浮空而至。
　　鬱單野清淨世界。
　　說經五遍　艮文，　東北無極 無量品至真大神、無鞅之眾，浮空而至。
　　福集鄉長安世界。
　　說經六遍　巽文，　東南無極 無量品至真大神、無鞅之眾，浮空而至。
　　元福田用賢世界。
　　說經七遍　坤文，　西南無極 無量品至真大神、無鞅之眾，浮空而至。
　　延福鄉仁靜世界。
　　說經八遍　乾文，　西北無極 無量品至真大神、無鞅之眾，浮空而至。
　　福德野延賢世界。
　　說經九遍，　戌下亥上，　上方無極 無量品至真大神、無鞅之眾，浮空而至。
　　諸天宮闕。
　　說經十遍，　辰上巳下，　下方無極 無量品至真大神、無鞅之眾，浮空而至。
　　洞淵九壘，正行遊梵四音，三十六宮，大地官府，北酆諸宮。
　　十遍周竟，十方無極天真大神，一時同至。一國男女，傾心歸仰，來者有如細雨密霧，無鞅之眾，迮國一半，土皆偏陷，非可禁止。於是元始懸一寶珠，　雙手拾玉清文。　大如黍米，在空玄之中，去地五丈。
　　玄師曰：天尊施玄妙大化，懸一寶珠在空玄之中，莫測所懸之系。黍米者，馨香五穀之長。去地五丈者，離於五欲、五塵、五聚、五色、五香、五聲，出五濁世，在五行數外，故能入空玄之妙。
　　薛幽棲註：寶珠者，喻道也，亦同玄珠之義。黍米者，五穀之長，為生人之本，言人之得經如命之資米。五濁既出，自無眾息；五行不用，永離相刻。自然長生久視，得道成真。
　　元始登引天真大神、上聖高尊、妙行真人、十方無極至真大神、無鞅數眾，俱入寶珠之中。天人仰看，唯見勃勃從珠口中入，既入珠口，不知所在。
　　天真上聖、妙行至真，炁合道妙，體合道真，故能隨天尊登引入空玄黍珠之中。天人體未合真，不能同入，仰看而已。且下格小仙，有芥子納須彌之妙，懸壺天地之境，何況大聖天尊，敷宣大教，示現神變也。以至道言之，一國者，一身之比。傾陷者，道有傾迮，未全一體，難稱玄重之妙。天人則萬神也。天真大神、上聖高尊、妙行真人，則三元之神也。天尊則自己元神、一身之主也。以內景妙道言之，乃玉清寶珠神仙胎化之訣。
　　國人廓散，地還平正，無復欹陷。元始即於寶珠之內，說經都竟，眾真監度以授於我。
　　元始說經於寶珠之中，眾聖俱入。此時只度道君一人，道君受得此經，故云以授於我。我即道君自稱也。
　　當此之時，喜慶難言。法事粗悉，諸天復位。倏欻之間，寂無遺響。是時天人遇值經法，普得濟度，全其本年，無有中傷。傾土歸仰，咸行善心。不殺不害，
　　除身業罪。
　　不嫉不妬，
　　除心業罪。
　　不淫不盜，
　　除身業罪。
　　不貪不欲，
　　除心業罪。
　　不憎不。言 無華綺，口無惡聲。
　　復除心業罪也。此十二大戒，凡修誦此經，先須受持。
　　齊同慈愛，異骨成親，國安民豐，欣樂太平。
　　演梵章
　　經始出教，一國以道，預有至心，宗奉禮敬，皆得度世。　雙手玉清文至此放。
　　宣祕章
　　道言：元始天尊說經中所言，並是諸天上帝。內名隱韻之音，亦是魔王內諱，百靈之隱名也，非世之常辭。
　　上聖章
　　上聖已成，
　　上聖洞合道妙，功德已成。
　　真人通玄究微，能悉其章，誧之十過。
　　十遍為一過，百遍為十過，誦經當以十過為法。
　　諸天遙唱，萬帝設禮，河海靜默，山嶽藏雲。
　　無出入息也。
　　日月停景，
　　目不瞬也。
　　璇璣不行，
　　脉不息也。此亦大定之法。
　　羣魔束形，鬼精滅爽。　上清文。
　　玄師曰：酆都六洞內外一十二宮魔王乃魔靈，又曰羣魔。此魔壞人善性，附人惡事，干試學人，世有禽畜，五行精物，化為鬼魔。此輩分形異類，神同於人。又有外道妖魔及精靈苦爽之鬼，化天尊神仙真人，惑亂善人道士，明詳勿失，墜入此流中。
　　迴尸起死，白骨成人。
　　玄師曰：真人能通玄究微，曉達經內大洞祕諱，獲十品感應功德，此真人之格也。
　　至學章
　　至學之士，
　　心堅於金石，操烈於水火，天地不能逾，鬼神不能惑，行人之所不能行，以有若無，此太極以下有仙名者。
　　誦之十過，則五帝侍衛，三界稽首，魔精喪眼，鬼妖滅爽。　上清文。　濟度垂死，絕而得生。
　　玄師曰：至人學士誦之，獲六品功德。
　　所以爾者，學士穢炁未消，體未洞真，召制十方玉清文，威未制天政。
　　天政，謂日月五星、天文七政。
　　德可伏御地祇，束縛魔靈，　玉清文。但却死而已，不能更生。
　　學士骨體未真，穢炁仍在，不能威制天象，止獲三品功德，此至士之格也。
　　勸道章
　　輕誦此章，身則被殃。
　　不齋戒沐浴、行香誦者，獲被殃之罪。
　　供養尊禮，門戶興隆，世世昌熾，與善因緣，萬灾不干，神明護門。　玉清文。
　　供養尊禮，獲五品善果。
　　讚玄章
　　斯經尊妙，獨步玉京，度人無量，為萬道之宗，巍巍大範，德難可勝。
　　修誦章
　　道言：凡誦是經十過，
　　凡誦者則不限高下之格，是能依法精心誦持十過者。
　　諸天齊到，億曾萬祖，幽魂苦爽，皆即受度，上昇朱宮，格皆九年。
　　三元品戒，朱陵度人之格，有五等。九年者，中福之格。大福則三年，小福則二十四年。
　　受化更生，得為貴人。而好學至經，功滿德就，皆得神仙，飛昇金闕，遊宴玉京也。
　　玄師日：師受有經之者，不以修持，止誦經十過，致此玄應。此言自身功德果報，度萬祖苦爽上昇朱官，依朱陵品格，九年受化，更生得為貴人。若夙靈通達，不昧其本，而能好學至經，自身功德滿日，飛昇上清之天，遊宴大羅玉京也。此凡誦十過之格也。
　　上學章
　　上學之士，
　　聞道動行，見法祕學，始終不替，寒暑無虧，此太清九宮已下有仙名者。
　　修誦是經，
　　內修其道，外誦是經。
　　皆即受度，飛昇南宮。
　　玄師曰：上學之士，亦修亦誦，不能度於萬祖，止得自身受度，此上士之格也。
　　世人受誦，
　　世人者，常途之人也，非出羣之士。
　　則延壽長年，後皆得作尸解之道。魂神暫滅，不經地獄，即得返形，遊行太空。
　　詣師受經誦之，止得延壽尸解，此世人之格也。從真至此，凡有五等，則階級差殊也。
　　暢微章
　　此經微妙，普度無窮，一切天人，莫不受慶，無量之福，生死蒙惠。
　　效盟章
　　上天所寶，不傳下世，至士齎金寶，效心盟天而傳。輕泄漏慢，殃及九祖，長役鬼官。
　　前以輕誦殃身，後以輕泄殃及九祖。玄師曰：若輕泄易忽，漏慢玄科，妄泄非人，不依年限而私傳，或依年限而不齋，或盟受漏祕禁，使輕慢不信玄文，皆入中科。殃及九祖，長役鬼官者，地府主役鬼之官也。五嶽掃山，酆都役隸，山河疊治，此鬼官役也。又有驅雷役電，天官役也，擔沙負石，地官役也，漣汲溟波，水官役也，此三官徒役也。
　　玄局章
　　侍經五帝，玉童玉女二十四人，
　　紅杏、震文。墨黑、坎文。磨真、兌文。襪臘、離文。靈寶。中文掐定，取五方炁吹。
　　營衛神文，保護受經者身。　中文剔訣。
　　東方九炁青靈啟道童子、青靈玉女，南方三炁丹靈啟道童子、丹靈玉女，西方七炁皓靈啟道童子、皓靈玉女，北方五炁玄靈啟道童子、玄靈玉女，中央一炁黃靈啟道童子、黃靈玉女，各二十四人。此五方五老帝君各遣玉童玉女，計二百四十人，侍衛保護。
　　玄師日：此乃五行四季、九官二十四炁之神，皆在身中。
　　三元章
　　道言：正月長齋，
　　齋者，謂身無雜務，心不外馳，內外清虛，抱元守一，終乎此月，故曰長齋。
　　誦詠是經，
　　誦則下聲而誦之，詠則朗吟以詠聲。
　　為上世亡魂，斷地逮役，度上南宮。
　　玄師曰：正月者，上元天官會地、水二官於上元紫微宮，校諸功德，名舉遷賞會之月，宜度上世祖考亡魂，斷諸三徒之役。
　　七月長齋，誦詠是經，身得神仙，諸天書名，黃籙白簡，削死上生。
　　七月者，中元地官會天、水二官於中元陽臺宮，校勘功過，名慶生中會之月，宜度己身，諸天書名，而得神仙也。黃籙者，天之金籙也。白簡者，死籍也。所謂金籙上生名，白簡削死字也。
　　十月長齋，誦詠是經，為國王帝主、君臣父子安鎮國祚，保天長存，世世不絕，常為人君安鎮其方，民稱太平。
　　十月者，下元水官會天地二官、諸天諸地諸水真聖仙靈、星宿宮曹鬼神主宰，普校一切功過善惡，於東極天之尾閭，泄水之源清泠府中。名普校建生大會之月，宜為國祝安、帝王聖祚，及依法安鎮有灾之方，則民稱太平矣。又法曰：正月屬寅，寅為鬼道，是以拔濟先亡。
　　按《存思口訣》：水始生，火長生寅，水火既濟，鍊度死魂，玉眸鍊質，黃華蕩形。七月屬申，申為人門，是以自度己身。
　　按《存思口訣》：火之成數，水土長生申。此乃成數，所以得度。十月屬亥，亥為天門，是以上為帝王安鎮國祚，下為臣庶保護太平。
　　按《存思口訣》：土之成數，木之長生亥，木乃祖炁，所以為父子也。土之成數，所以為帝王國主也。
　　八節之日，誦詠是經，得為九宮真人。
　　一坎文，二坤文，三震文，四巽文，五中文，六乾文，七兌文；八艮文，九離文，復掐中文。
　　八節者，四立、二至、二分日也。八方天真朝集，校量罪福功過於上元八景宮中。至日齋戒本方，消禳九州地分，四十五日，水火、兵旱、灾癘；誦詠向其方，順宮以建指。冬至坎用事，立春艮用事，春分震用事，立夏巽用事，夏至離用事，立秋坤用事，秋分兌用事，立冬乾用事。周迴八宮，以應八節，惟中宮者，已也。身在中宮，得守於五也。故為九宮真人也。正是戴九履一，左三右七，二四為肩，六八為足，五為吾腹，乃上清九元豁落之道也。
　　八節九宮圖
　　本命之日，誦詠是經，魂神澄正　玉清文，萬炁長存。不經苦惱，身有光明。三界侍衛，五帝司迎。萬神朝禮，名書上天。功滿德就，飛昇上清。　玉清文至上清文挑。
　　本命之日，百神朝身，諸天所重。此日修誦，拘魂制魄，保命寧神，澄正五臟，萬炁集身。
　　行道章
　　此章當默念內思，依法修存。
　　道言行道之日，
　　誦經之日也。
　　皆當香湯沐浴，
　　五香之湯也。白芷、青木香、白檀香、沈香、甘松，取東流水煎湯。
　　存思口訣，香沐上，湯浴下。謂焚香沐上，以手拂香入鼻，想入頂門泥丸；次飲水浴下，若大沐浴，日沐月浴，即運日從左目出左太陽，上有赤光，下注成火，合我心火燒身畢。次存光芒復日太陽上左停，次運月從右目出右太陰，上有玉光，下注成雨，合我腎水，如大海中洗浴我身，滌去五臟穢濁。存玉光復月太陰上右停，日月洞照我身，如在虛空雲座， 無有隔礙，定念齋心。
　　齋戒，
　　齋者，內齋其心，外齋其形。戒者，內持其志，外持其行。
　　玄師曰：齋者有四，一曰心齋，二曰常齋，三曰清淨齋，四曰長齋。戒者，十二大戒，在經。無上十戒，九真妙戒。詳載大法。
　　入室東向，
　　東為長生之方，諸天所尊，入室誦經，迎而向之。
　　存思。訣，一謂召十方元鞅之神，入於己身，曰入室。背死向生，曰東向。一謂入靜室而東向。兩說並用，內外相應也。
　　叩齒三十二通，上聞三十二天，
　　叩齒以集神。叩齒之法，左為天鐘，伐鬼靈也。右為天磬，集百靈也，中為天鼓，朝聖真也。叩齒，擊天鼓也。想其聲如鼓，上震頂門，響徹三十二天。
　　心拜三十二過，
　　心拜，不傾側泥丸九宮也。心拜過於形拜，形雖不動，存心屈伏，如身禮也。
　　閉目存三十二天，自北維起太皇黃曾天，由東入南至西，每方各有八天，在青霄五色雲內、金樓玉殿，各見一帝君，儼然分明。次存自身左耳腦縫出東八天，額前出南八天，右耳腦縫出西八天，腦後出北八天。卻自皇曾天為始，每念一天名，叩齒一通，心拜一拜。次第二玉完天，周迴四方，至賈奕天，總三十二拜。
　　按大法，皇曾天治在北方亥之西，乘西北方奎、壁二宿梵炁。東向誦經，東八天出於左耳腦縫者，此皇曾天起自北維也。
　　三十二天位次之圖
　　凡誦念，當依此圖，存習精熟，知天所在，舉念運心，了然分明，免致臨時疑回不决。
　　閉目靜思。
　　存神定志，入於玄微妙化之境。閉目者，收視也。收視則神還內觀；靜思者，心不外馳，專思其神也。
　　身坐青、黃、白三色雲炁之中，內外蓊冥。
　　以舌抵上腭，先閉炁十二息。存三元正宮中有三炁，內徹五臟之間。存下元丹田宮白炁，昇中元絳宮黃炁，混合為一。存中元黃、白炁上昇上元泥丸宮青炁，混合為一。三炁從頂門出，外盈一室，交絡身形，纏映所坐，自然蓊冥也。
　　玄師日：玄炁青、元炁黃、始界白，即是三炁也。皆從一炁而生。今居三炁之中，以學人存三守一之道。一者，炁之母也，真常之道也。
　　《存思口訣》：青、黃、白三色之炁，乃太上始生之炁，玄元始三炁也。天地始生，三炁凝結，所以誦經之士，身坐三炁之中。青乃東方之炁也，故在兆之前；黃乃中央之炁也，故在兆所坐處。白乃西方之炁也，故在兆之後。何不說紅、黑二炁？乃水火也。天地未生，已具此炁，天地始生，未形此炁，四象既有，二炁始明，為日月也。蓊冥者，為已處黃炁之中，二炁在外掩映，自然蒼冥也。
　　有青龍、
　　存肝中青炁從眼出，噓化為青龍，侍于左。目是肝候。
　　白虎、
　　肺中白炁從鼻出，咽化為白虎，侍于右。鼻為肺應。
　　朱雀、
　　心中赤炁從口出，呵化為朱雀，導于前。舌是心宮。
　　玄武、
　　腎中黑炁從耳出，吹化為玄武，立于後。耳為腎司，左出龜，右出蛇。
　　獅子、
　　脾下出五色獅子，呼在坐下。
　　一法膽出獅子六隻。
　　一云十二隻，列于左右。
　　白鶴，
　　白鶴自胃從頂出嘻九隻在上。
　　羅列
　　羅列于左右、前後、上下。
　　訣曰：四方上下之神備至，名曰六儀。
　　左右，
　　法曰：左日右月出眉後兩太陽、六一合之府。
　　日月照明，
　　存日自左太陽出于左目，日紫赤炁九芒。存月自右太陰出于右目，月黃白炁十芒。此自己日月也。
　　洞煥室內，項生圓象，光映十方，
　　存日月各去面九寸，輝耀室內，光芒灌入鼻口，入腦後玉枕宮，發九色圓象，出項後，如虹霓之狀，光徹十方。
　　如此分明。
　　存前三炁四靈，獅子白鶴，日月圓象，一一分明。一法日在前，月在後；東向誦經，大明生於東，月生於西，此天上日月也。
　　存思之圖
　　《存思口訣》：青龍、白虎、朱雀、玄武，四神也。獅子，地獸，在我下者，乘我者也。比地馬同類之神者也。白鶴飛禽，在我上者，覆我者也。龍共類而仙者也。四方上下之神備至，名曰六儀。方見日月之形，洞煥室內，則水火二象見矣，五炁備矣，乃通前三炁也。
　　此靈寶始生天地之象也。
　　密呪章
　　玄師曰：有心呪，心中神存意祝也。有微呪，自己可聞其聲也。有密呪，心言而已，口動無聲也。
　　密呪曰：
　　所謂密者，口誦心覺，神意洞冥，外人不可曉其聲也。
　　召仙曹總章呪
　　左手玉清文，右手上清文。
　　高天之上，玉清為主，玄罡大魁，太玄生府，中有帝君，靈虛王母。法曰：凡靈寶洞玄仙官，皆屬西元王母內禁靈虛宮。玉文金符，司治仙禁，金童玉女，校精辯魔，統制伯史。法日：伯史乃人身命門中一神名，此神專昇降三宮，互傳人身功過等事。上達三天，形成司舉，傳奏教令，蠲灾救苦。備衛護道，囚縛鬼侮，流浪諸天，濟生度死，解厄摧怪，通達紫府，十天告命，召其所主，急急如上清靈寶命，元始上帝敕。密誦一過，布十方炁，叩齒九通，次存玄元太上道君在虛空中，侍衛真靈儼然。
　　發爐呪
　　無上玄元太上道君，　太清文。
　　太清金闕後聖玄元上道君。
　　玄師曰：凡啟奏太清，即告五靈玄老君，召出身神。若關啟上清，即告真元教主太上老君。若啟奏元始天尊，即告太上道君。
　　召出　臣某　身中三五功曹、　玉清文。
　　三天功曹、三天自然更生功曹、傳言功曹、飛香功曹、奏事功曹、玄妙功曹、五帝功曹、五帝自然更生功曹、傳言功曹、飛香功曹、奏事功曹、玄妙功曹。
　　玄師曰：三五功曹有二端神化，各司靈局，有三元五德之神，乃太清洞神之所隸也。此三天五帝功曹，亦非胎化有形之類，皆三五自然真炁之所化也。此天真道炁，召錄身中三田五臟正炁而成靈神，用功曹有所執之曹局，故日功曹。功曹弁冠之幘皂紈單，衣絳衣、佩劍執簿。
　　左右官使者、　卯文、酉文、玉清文。
　　陰陽通達之神，五官舉意之先也。使者弁冠之情，絳章單衣，皂衣色服，佩符執仗。
　　侍香金童、　玉清文。
　　陽初清潔之炁。
　　傳言玉女、　玉清文。
　　陰本淨謹之靈。傳言侍香，奏意達誠，皆四品之元真也。金童玉女，玉貌瓊顏，寶釵雲髻，青服大袖，仙帶裙履。
　　五帝直符、　玉清文。
　　東方青帝直符、南方赤帝直符、西方白帝直符、北方黑帝直符、中央黃帝直符，各三十二人。亦是五方真炁符，合道德之炁所化也。五帝直符，善惡二容，曲腳幞頭，錦袍束衣，束帶綠靴，懸劍執垛，各隨方服色。
　　直日香官，　玉清文。
　　是直六十甲子之日三皇子孫也。日有三十二人，以直芳香之炁，散穢召真，是效職男女本生六甲之炁所化也。直日香官，如左右官使者狀。
　　各三十二人，　自玉清文移至丑寅卯辰巳文，剔出再歸玉文，至几前放。
　　玄師日：凡諸百靈，非止三十二人，但召奏止以四方天數。三十二人，是一天有三五功曹各一人，左右官使者各一人，侍香金童傳言玉女各一人，五帝直符各一人，直日香官一人。每一天計一十二人，三十二天統有三百八十四人。其諸一人，惟功曹是二人，乃三天五帝各一人。功曹上應一千二百官君，下合三萬六千神炁。
　　一云：皆身中之神，唯直日香官乃三十二天各一官，下來監察而復上奏。
　　關啟所言，
　　啟白所祈之事，心中欲言也。貴在簡當，至誠默奏。
　　今日吉慶，
　　三元八節、五臘十直三會之日，名曰良日。若天赦甲子、庚申，與節會元臘同日，名日吉日。
　　長齋清堂，
　　玄師曰：非正月、七月、十月長齋，
　　不得言長齊，止言今某日吉慶，齋戒清堂。
　　行修至經，
　　若知三洞中盟之道，見行事則言修行至經，自非此人即不言。
　　無量度人。
　　若謂十方幽冥，乃可言無量度人，常時即言為某事誦經。
　　臣及甲乙，
　　某人之理也。受法籙則稱法位，未受法籙則稱奉道弟子臣某，今某日吉慶，齊戒清堂，為某事誦經。若為他人，則言臣某為某人某事誦經，奏述誦經之意旨。
　　轉經受生，
　　轉經者，十轉迴靈之義。
　　願所啟上徹，逕御無上三十二天元始上帝至尊几前。　放訣。
　　薛幽棲註：元始上帝即非元始天尊也。夫上帝高尊亦位齊元始，故得稱焉。是知元始之號，非一尊之稱。發爐畢，次存三十二天之炁如玉霞之輝，灌注頂中。密呪曰：
　　貪羅鬱羅，無須流陀。太沖太極，陰陽抱和。出有入無，鬼神莫測。出死入生，變化自然。元始混炁，玄中之玄。上干有頂，下洞太淵。誦之一遍，沈痾自痊。鍊魂育魄，真陽自全。齋戒禮誦，萬過飛仙。無上密呪，萬神綿綿。心中心呪，重復宣傳。貪羅洞盟，與道合真。玉清上極，梵炁氤氳。分靈布炁，降注臣身。形神俱妙，變化飛昇。一如令格，統攝萬靈。急急如元始上帝律令。
　　引炁三十二過。
　　《存思口訣》：收三十二天之炁入兆身中，想身如元始，方始轉經，攝行元始事也。
　　依前式，自皇曾天為始，次第依色取炁，以鼻吸引入口而嚥之。
　　東八天
　　黃綠青赤蒼黑碧紫之炁，歸肝膽筋脉之間。
　　其精化生無英公子。紫衣蓮華冠，住於肝中。
　　南八天
　　白黃綠青赤蒼黑碧色之炁，歸心包絡血脉之間。
　　其精化生司命君。元始狀芙蓉冠，住於心中。
　　西八天
　　紫白黃綠青赤蒼黑色之炁，歸肺臟皮膚之間。
　　其精化生白元尊神。素衣蓮華冠，住於肺中。
　　北八天
　　碧紫白黃綠青赤蒼色之炁，歸腎臟骨節之間。
　　其精化生桃孩君。紫衣蓮華冠，住於腎中。
　　玄師曰：靈寶正炁即三十二天正真道炁，若不探納此炁，內修無功成之基，外施無感應之驗。空尸行上道，下鬼誦靈章，徒爾施為。並先叩齒九通，自天門入元綱流演圖，至宿分步之，存各天本色之炁，布於兆口中，東八天步斗、牛、女、虛、危、室、壁之罡，南八天步角、亢、氐、房、心、尾、箕之罡，西八天步井、鬼、柳、星、張、翼、軫之罡，北八天步奎、婁、胃、昴、畢、紫、參之罡。四維梵天不屬正宿中斗罡，依色取各天之炁，立待感通。詳載大法，玆舉其略。
　　東向誦經。
　　誦經之格，初一遍從道君前序，道言昔於始青天中誦起，至此存思，卻誦後經本章。第二遍即從元始洞玄靈寶本章誦去，每令一存思，周得十遍，每至第十遍，卻當從前序誦一遍，而復祝想也。
　　誦此經，當周十遍者，以遵十迴度人之義也。
　　自道言昔於始青，至東向誦經，乃太上玉晨大道君前序。
　　太上洞玄靈寶元量度人上品經法卷之一竟
　　元始無量度人上品經法卷之二
　　太上三五都功職籙弟子陳椿榮集註
　　元始無量度人上品妙經
　　皇人日：此乃道君標目。前題太上洞玄靈寶者，玉晨道君序經，故以道言標首。此題直云元始元量度人者，是天尊自說，以元始為題。又自然已前，亦是道君小序，混洞已後，方是天尊本章。
　　洞玄章
　　元始洞玄靈寶本章，
　　此是皇人標題內名也。
　　上品妙首，
　　玄師曰：元者，萬道之祖；始者，眾炁之宗；洞者，神應靈感；玄者，變景莫測；靈者，有求必化；寶者，仙真聖根。此之六字，以為萬道之祖，眾炁之宗，歸於大洞之中，則為上品妙首也。
　　十迴度人，
　　此天尊十遍，說經十轉，迴靈之法也。
　　百魔隱韻，離合自然。
　　此四句，皇人總明一經宗旨大意，二十四字乃洞玄本章之首。
　　玄師曰：其章中之旨，乃百魔隱韻，或離或合，皆在自然。百魔者，九霄大魔帝君之王，與上帝元始同化玉清元炁，皇冑之胤嗣也。神霄玉清王、紫霄玉清消魔王、丹景中極保景王、青霄玉清洞明照王、玉霄妙化王，次太霄、碧霄、景霄、琅霄玉清王，亦大魔之帝也。次九天大魔、三天大魔、三界大魔、三清大魔、五帝大魔、諸天大魔、梵天靈君之魔。次三省天相太玄之魔，比魔、非魔、靈魔、制魔、神魔等至六天大魔隱韻，皆典二章之中，以洞妙百魔之音，離合而成章。
　　赤文章
　　太極妙化神靈混洞赤文章
　　元始開運，太玄肇靈。虛極無象，一炁流形。化生二景，五緯凝精。混合自然，怛除結嬰。總真布景，煥赫九清。炎池廓奕，七紀齊并。祈師盧浩，丹天耀晶。朱光煉度，赤靄散明。三華鬱秀，輝映帝晨。
　　太極妙化神靈混洞赤文章者，攝化九陽而明天度，以成九霄九天之境。是以神霄玉清虛皇天，泛上靈景華九陽清真虛梵之炁，而成天境。
　　丹霄南極玉文天，泛丹靈妙華洞陽景真元梵之炁，而成天境。
　　碧霄太虛真極天，泛廣靈太華上陽元真靈一之炁，而成天境。
　　玉霄玉靈素華天，泛玉靈素華純陽至真元一之炁，而成天境。
　　太霄太靈真元天，泛太靈洞華三陽九真太一之炁，而成天境。
　　琅霄素靈皓元天，泛素靈皓華六陽洞真至一之炁，而成天境。
　　紫霄元靈上極天，泛元靈紫華清陽妙真天一之炁，而成天境。
　　景霄妙靈寶華天，泛妙靈寶華景陽精真虛一之炁，而成天境。
　　青霄玉華無極天，泛青靈玉華元陽天真純一之炁，而成天境。
　　此九霄九天，皆混洞赤文之所化梵天天境者也。
　　混洞赤文，　雙手拾玉清文。　無無上真。
　　混者，混沌之名；洞者，洞陽之炁。五字生於大梵之先，至赤明劫，元始運洞陽之火，冶鍊而成。赤文，言玉字赤文，齊混沌之初，在天地之先，凝化空洞之上，鬱結太元之中。太元之元，亦元其元，既元其元，故曰 無無上真也。
　　元始祖劫，化生諸天。
　　祖，始也。玄元始熙於始初之劫，欻然化生五億諸天。始劫者，世界初生未經成敗也。《內象丹旨》曰：元始者，乃先天虛無自然祖炁。在人，謂之自己曩劫不壞元神。
　　開明三景，是為天根。
　　二儀分形，三光垂耀，皆稟始炁，故為天根。《內象丹旨經》曰：道生一、一生二、二生三，三生萬物。故《虛無自然本起經》曰：夫道得三乃成。故言三合成德，自不滿三，諸事不成。《擊辭》曰：《易》有太極，是生兩儀。蓋由一熙而分清濁，是為三也。《九天生神章經》云：三炁合生九炁，三炁為天地之尊，九炁為萬物之根。三因成九，為萬物之根，是為三生萬物。三合成德，在道為三炁，在物為三才，在天為三光，在人為三元。皆元始之祖炁，作萬物之本根。故開明三景，是為天根。以內而言，假設法象則曰鉛汞砂也。直指其物，則是本有之性、與夫日用妙化、陰陽之二炁也。人雖知此本有之性則明妙，而莫知本有之性繼種於坤宮兩腎之間，即先天虛無自然純精真一之炁，陰陽妙化，自此發生。詳見於《丹旨》混洞赤文元始祖劫註。夫天地之間，萬物先有本而後有根。若果之有核，是其本也；種之於土，陰陽激薄，則坼萌芽而生根，故能長茂華實，生生不窮。苦無根株而欲其本之久存者，未之有也。故天尊先指祖炁而為道之本，次明三景而為道之根。大法靈寶有開明三景之道，兆於日初出時，平心向太陽祝《鬱儀呪》曰：日魂朱景照韜綠英回霞赤童玄炎颷象。引日紫炁，八十一咽。月初出時，向太陰祝《結璘呪》曰：月魄愛蕭芳艷翳寥婉虛靈蘭鬱華結翹淳金清瑩炅容臺標。引月黃色炁一百二十咽。夜戌末時，仰視北斗，祝北斗內諱□、□、□、□、□、□、□，吸七星金光，四十九咽。服此三景真炁，還精復胎。三年功滿，受書為三景真人。又有內朝三景飛仙分形之道，辰、戌、丑、未四時，朝中元心中司命神，字玄堅，中極太一君也，主養兆一身之形質，下在脾中。脾為玉堂，一名玉房。叩齒五通，存脾中黃炁，有一真人，如初生小兒，黃衣冠。祝曰：中極玄堅，太一真君。甲欲得真人神仙黃庭之道，寅、卯、午、申四時，期上元太一神君，號南極老人，主兆魂魄胞神，命炁胎府之父也。叩齒九通，存頭上直入一寸，名太極宮，又名太一宮，赤、黃炁滿宮，有一真人如童子狀，絳衣，祝曰：南極元老，太一真君。甲欲得神丹長生不死之道，子、酉、巳、亥四時，朝下元北極玄道母，字玄妙，下在雙合宮中。腎為雙合宮，主兆精炁生死，符籍之母也。叩齒四通，存臀中有白炁，炁中有神龜，龜上有玄女，即靈妃坐龜也。青白衣，如初生小女子，右有司錄君，左有司命君。祝曰：下元元神北極玄道母，字玄妙，甲欲得金體玉泉可飲食者，乞敕司命司錄削甲死籍，更注長生。日久行之，常念勿忘。乃洞玄三皇帝君所行，實靈寶之密機，亦盟天告師而行矣。
　　上無復祖，唯道為身。
　　稟元如妙炁之自然，而化成人道之法身。夫道以虛無為宗，以自然為本，以道為身，無復先祖也。
　　五文開廓，
　　皇人曰：五文者，五方五老赤書玉字內音也。
　　普殖神靈。無文不光，無文不明，無文不立，無文不成，無文不度，無文不生。玉清文放訣。
　　五篇真文開廓形狀，普生天地，安置神靈。無真文則日月不得光，星辰不得明，乾坤不得立，世界不得成，幽魂不得度，枯骨不得生。
　　大梵章
　　是為大梵，天中之天。
　　《龍蹻經》曰：三清天者，四梵天以上，太極官所治；太清十二天，九仙所居，九老所都，金闕後聖所治；次上清十二天，九真所居，玉晨道君所治；次無上大羅玉清十二天，九聖所居，元始天尊所治。是天中之天，三十六天也。
　　鬱羅蕭臺，
　　蕭臺是七寶玄臺，有九層映鬱大羅之上。
　　玉山上京。
　　太玄都玉山上京，祖師元始天尊治玄都玉京。
　　上極無上，大羅玉清，
　　大羅玉清京，玉清祖師元始天尊宴三景而為道之根。大法靈寶有開明三景之道，兆於日初出時，平心向太陽祝《鬱儀呪》曰：日魂朱景照韜綠英回霞赤童玄炎颷象。引日紫炁，八十一咽。月初出時，向太陰祝《結璘呪》曰：月魄愛蕭芳艷翳寥婉虛靈蘭鬱華結翹淳金清瑩炅容臺標。引月黃色炁一百二十咽。夜戌末時，仰視北斗，祝北斗內諱□、□□、□、□、□、□，吸七星金光，四十九咽。服此三景真炁，還精復胎。三年功滿，受書為三景真人。又有內朝三景飛仙分形之道，辰、戌、丑、未四時，朝中元心中司命神，字玄堅，中極太一君也，主養兆一身之形質，下在脾中。脾為玉堂，一名玉房。叩齒五通，存脾中黃炁，有一真人，如初生小兒，黃衣冠。祝曰：中極玄堅，太一真君。甲欲得真人神仙黃庭之道，寅、卯、午、申四時，期上元太一神君，號南極老人，主兆魂魄胞神，命炁胎府之父也。叩齒九通，存頭上直入一寸，名太極宮，又名太一宮，赤、黃炁滿宮，有一真人如童子狀，絳衣，祝曰：南極元老，太一真君。甲欲得神丹長生不死之道，子、酉、巳、亥四時，朝下元北極玄道母，字玄妙，下在雙合宮中。腎為雙合宮，主兆精炁生死，符籍之母也。叩齒四通，存臀中有白炁，炁中有神龜，龜上有玄女，即靈妃坐龜也。青白衣，如初生小女子，右有司錄君，左有司命君。祝曰：下元元神北極玄道母，字玄妙，甲欲得金體玉泉可飲食者，乞敕司命司錄削甲死籍，更注長生。日久行之，常念勿忘。乃洞玄三皇帝君所行，實靈寶之密機，亦盟天告師而行矣。
　　上無復祖，唯道為身。
　　稟元如妙炁之自然，而化成人道之法身。夫道以虛無為宗，以自然為本，以道為身，無復先祖也。
　　五文開廓，
　　皇人曰：五文者，五方五老赤書玉字內音也。
　　普殖神靈。無文不光，無文不明，無文不立，無文不成，無文不度，無文不生。玉清文放訣。
　　五篇真文開廓形狀，普生天地，安置神靈。無真文則日月不得光，星辰不得明，乾坤不得立，世界不得成，幽魂不得度，枯骨不得生。
　　大梵章
　　是為大梵，天中之天。
　　《龍蹻經》曰：三清天者，四梵天以上，太極官所治；太清十二天，九仙所居，九老所都，金闕後聖所治；次上清十二天，九真所居，玉晨道君所治；次無上大羅玉清十二天，九聖所居，元始天尊所治。是天中之天，三十六天也。
　　鬱羅蕭臺，
　　蕭臺是七寶玄臺，有九層映鬱大羅之上。
　　玉山上京。
　　太玄都玉山上京，祖師元始天尊治玄都玉京。
　　上極無上，大羅玉清，
　　大羅玉清京，玉清祖師元始天尊宴居無上大羅之天，聖師玉皇上帝治太微玉清宮，總治種民天。
　　眇眇劫仞，若亡若存，三華離便，
　　諸天之上有三華堂離便宮。三華者，玉清三元宮也。上元玉華，中元金華，下元九華，皆三元上皇道君居之。離便者，玉清之境離宮便殿也。
　　大有妙庭，
　　上清妙庭宮，宗師玉晨道君安處無色世界上清大有之天。
　　金闕玉房，
　　宗師玉晨道君，治金闕寥陽宮，真師太上老君，治太清宮。玉房者，上清玉房宮。
　　森羅淨霐。
　　森羅上館，淨霐二沼，乃玉清殿下兩池也。玄師曰：以內言之，泥丸九宮也。此正是內朝元始之道也。
　　御註：此九宮乃玉京雌雄九宮之名。比人泥丸中太華、中華、少華三華，屬木，有玉清坤母居之。離便屬火，有上清玉妃居之。大有屬土，有黃素紫靈元君居之，妙庭屬水，有太玄神女居之。此四宮為雌宮，在玉京之北。金闕宮有太素元老居之。玉房宮有華陽帝君居之。森羅宮有流珠真人居之，淨妙宮有太一元王居之，太靈宮有上元赤子居之。此五宮為雄官，在玉京之南。已上九宮在玉京山之上，列布區象，如人之腦也。以身推之，元不相契。但人窒昧而不知矣。
　　梵然章　雙手玉清文掐定。
　　大行梵黑，
　　玄師日：大行梵熙者，己之元熙也。詳明於圖中。
　　大行梵黑圖
　　西龜山大行梵黑圖
　　玄師曰：梵炁之祖者，西元王母也。九靈太妙白玉龜臺玉光金真梵炁祖母元君、青金丹皇大道君金母，居西龜之山，亦曰龍山，乃九炁之根紐，真土之淵府，西北之角，亥子之間，與玉清連界，通於泥丸也。南接通陽絳宮，上通肺炁也，下通內戶日月之門。丹房金宮在內腎，方三寸，北與內腎，傍通十二神室，中有梵炁之主，雌一真母居焉。梵炁日夜上朝，若有塵心，則失大行，梵炁不能彌羅一身。
　　周迴十方。
　　《內象丹旨》曰：此先天純精真一之炁，藏於坤宮兩腎之間者也。妙化發生，上至乾宮，陽極陰生，下降還元，升降循環，流行不息，故曰周迴十方也。梵炁周迴，詳見《元綱流演圖法》 。
　　中有度人不死之神，
　　度人不死之神，名飛生，主司度世不死事。御註：不死之神，元始之分化也。諱父寧在，字合母精。
　　中有南極長生之君，
　　南極宮中有度命君，字吁員，主司長生之名簡。
　　御註：即長生大帝君，亦曰南極注生大帝。
　　中有度世，
　　度世君諱諒道覺，字勤明天，主過度三灾九厄。
　　司馬大神，
　　御註：度人濟世司馬大神王，諱規常生，字彥道周。主領赤甲神兵，威伐六天陰邪鬼精之神也。
　　中有好生韓君丈人，
　　好生君，諱猷，神中之尊，謂之丈人。
　　御註：好生君，青華宮垂福惠生之君，諱廣從願，字度天慜。
　　中有南上司命司錄、延壽益筭度厄尊神，
　　此皆南上洞陽宮中之神，即南斗六司之真也。
　　迴骸起死，無量度人。　玉清文放訣
　　此二句通結上文，從中有度人至此，諸司真宮，皆能迴骸起死，度人成道也。
　　御註：九天天曹有迴骸起死君，諱黨賢元，字伯務真。無量度人君諱理登纏，字足皇明，主南北二極太微紫微都糺之司。
　　玄師曰：此諸神皆總炁於九天，九天總炁於太微，太微梵炁乃高上洞玄之炁，入化身中。已上正文，乃元始天尊所說。
　　招真章
　　今日校錄，諸天臨軒。
　　今日者，赤明劫初大浮黎國，開圖校錄之日也。
　　十方神王，當隨方掐訣召之，叩齒一通，心禮一拜。
　　東方　震文　無極飛天神王、長生大聖無量度人，　神王內諱忽，初一、十一、二十一日下降。
　　南方　離文　無極飛天神王、長生大聖無量度人，　神王內諱飛，初八、十八、二＋八日下降。
　　西方　兌文　無極飛天神王、長生大聖無量度人，　神王內諱善，初四、十四、二十四日下降。
　　北方　坎文　無極飛天神王、長生大聖無量度人，　神王內諱雲上，初五、十五、二十五日下降。
　　東北　艮文　無極飛天神王、長生大聖無量度人，　神王內諱度仙，初二、十二、二十二日下降。
　　東南　巽文　無極飛天神王、長生大聖無量度人，　神王內諱 無鏡，初三、十二、二十二日下降。
　　西南　坤文　無極飛天神王、長生大聖無量度人，　神王內諱滌色，初六、十六、二十六日下降。
　　西北　乾文　無極飛天神王、長生大聖無量度人，　神王內諱那郁，初七、十七、二十七日下降。
　　上方　戌下亥上　無極飛天神王、長生大聖無量度人，　神王內諱玃 無，初九、十九、二十九日下降。
　　下方　辰上巳下　無極飛天神王、長生大聖無量度人，　神王內諱瑛，初十、二十、三十日下降。
　　玄師曰：此十方飛天神王威德功力重大，聖化不可思議。於赤明劫初浮黎國中，開圖校錄之日，奉元始至尊之命，掌三界十方一切圖錄，並詣帝軒，校量罪福，紀錄功過，隨方品 量，無極度人。凡諸度生救死，遣飛天使者吏兵，奏告神王，乞行救度。
　　十方至真飛天神王、長生度世無量大神，並乘飛雲，丹輿綠輩，羽蓋瓊輪，驂駕朱鳳　午文，五色玄龍　辰文，建九色之節，十絕靈旛，前嘯九鳳齊唱　卯文，
　　前部屬陽，陽數奇，故九也。
　　後吹八鸞同鳴。　八卦訣。
　　後部屬陰，陰數偶，故八也。
　　獅子　寅文　白鶴　戌文；嘯歌邕邕　酉文，五老啟塗　玉清文，羣仙翼轅，　太清文至上清文挑。　億乘萬騎，浮空而來。
　　五老，五帝也。十方大聖，道位尊高，乃感五帝前引，羣仙參乘，開啟道塗。《五符本行經》云：東方安寶華林青靈始老青帝，姓閻，諱開，字威靈仰。南方梵寶昌陽丹靈真老赤帝，姓洞浮，諱極炎，字赤嫖弩。中央玉寶元靈元老黃帝，姓通班，諱元良，字含樞紐。西方七寶金門皓靈皇老白帝，姓上金，諱昌開，字曜魄鬱。北方洞陰朔單玉寶五靈玄老黑帝，姓黑節，諱靈會，字隱候局。五老帝者，皆天真自然之神，故曰元始五老。
　　傾光過駕　坤文，
　　傾光者，流精玉光，互相輝煥也。迴駕者，飛雲輪轂，迴旋法座也。
　　監真度生　寅文。
　　十方上聖朝集帝所，監領眾真，校度羣生。
　　諸天丞相、　中指掐大指根。
　　丞炁相炁，能立造化萬物主者，丞相大羅天之神公也。為受度更生之賓，輔弼諸天之事。
　　南昌上宮　午文，韓司主錄　離文，
　　韓君之司主監長生之錄。
　　監生大神　寅文，
　　即度生真人也，字扶義。
　　執籙把籍，齊到帝前。隨所應度，嚴校諸天。　中指下文。
　　已上正文，玉晨道君叙述受度之旨。
　　普告章
　　四十八字普告三界之誥命，雙手掐玉清文。
　　普告三界，
　　欲界、色界、無色界也。
　　無極神鄉，
　　十方無極世界。
　　泉曲之府，北都羅酆，
　　北下元右宮也。北酆在天地之北癸地，名酆都泉曲府。羅酆是北都上山名。《伏魔經》云：下方正北有一大海，穢惡腥黑，莫測邊際。中有一山，高十萬六千里，上參碧落，下入風泉，名曰北都羅酆山。山近水面，有一大洞，名曰陰景天宮。周迴三萬六千里，中有三十七獄。主此洞者，名曰太陰天君。此洞之外，山上別有六洞、六天大魔，各主其一，即太陰天君外六曹也。六曹小吏，合有三十六萬人。第一洞名曰紂絕陰天宮，第二洞名曰泰煞諒事宗天宮，第三洞名曰明晨耐犯武成天宮，第四洞名曰恬照罪炁天宮，第五洞名曰宗靈七非天宮，第六洞名曰敢司連宛屢天宮。經云：能持此六宮名號，生敬畏者，即得魔王保舉，削落死名，生死受賴，獲福無量。已上六宮與太陰天君洞中六宮互相關報，主執罪罰。子司曹局，因事受職，千千萬萬，何可勝言。
　　三官九署，
　　天、地、水三官也。三官各有三府，故曰九署。按《三元品戒經》，上元天官隸玉清境，結青、黃、白三炁而置三宮。中宮名元陽七寶紫微宮，宮置左右中三府，左府主生官太陽火帝考。右府主死官太陰水帝考。中府主生死罪福風刀之考。左宮名太玄都元黃太極左宮，即玉清左相宮也，亦置三府。右宮名太玄都洞白太極右宮，是清微宮也，亦置三府，主考一同中宮。上元三宮，宮統三府，府統四曹，合三十六曹。中元地官隸上清境，結元洞混靈之炁，凝極黃之精而成。其中宮名洞靈清虛宮，宮置左、右、中三府，左號耐犯明晨府，右號紂絕陰天府，中號七非恬照府，主考罪福，不異上元。左官名南極洞陽宮，宮置三府，左號諒事府，右號宗靈府，中號靈如神府。右宮名北酆宮，一名陰天宮，宮置三府，左號連宛泉曲府，右號泰煞九幽府，中號罪炁咸池府。中元三宮九府，合四十二曹，主考不異上元。下元水官隸太清境，結風澤之炁，凝晨浩之精而成。其中宮號暘谷洞泉宮，一名青華方宮，置左右中三府，左號青元靈名府，右號九泉寒夜府，中號朔單青靈府。左宮青靈宮，宮置三府，左號靈劫府，右號長夜府，中號靈寶劫刃府。右宮名酆都宮，宮置三府，左號開度劫 量府，右號泉曲鬼神府，中號通靈大劫府。下元三宮九府，共四十二曹，主考不異中元。三元總九宮二十七府、百二十曹，左主生事，右主死事。有功曹左府青簿，有罪書右府黑簿。若罪中涉福，福中涉罪，則不專一曹。得道奏中宮，有功奏左府，有罪奏右府。每至三元之日集校，列奏三官。
　　十二河源。
　　玄師曰：十二分野有十二水河之源，奏於無極，混海泄水於天河東井之源也。成玄英註：此明黃水之華，鍊度死魂之事。十二者，年中十二月也。河源者，河即天河也。天有二十八宿，東井星是天河之源，眾水之泉。月為太陰之精，諸水之母。月行則每月一周天，一年十二月，每月中有一日月交，皆於東井華池之境，吐水灌注。此鍊度死魂之所。故云十二河源，以明其事。又見《三五順行經》。
　　上解祖考，億劫種親，疾除罪簿，落滅惡根，不得拘留，逼合鬼羣。　玉清文挑。
　　符命章　玉清文。
　　元始符命，時刻昇遷。北都寒池，部衛形魂，制魔保舉，
　　法曰：制魔保舉度人。
　　度品南宮，死魂受鍊，仙化成人。生身受度，劫劫長存，隨劫輪轉，與天齊年，永度三徒、　午坤巽文。
　　三官，徒役也。天徒，諱可韓明；人徒，諱興生轉；地徒，諱獨隸遷。斷絕天徒界上尸道色欲門，免天官驅雷逐電之役。午。斷絕地徒界中尸道愛欲門，免地官擔沙負石之役。坤。斷絕人徒界下尸道貪欲門，免水官漣汲溟波之役。巽。
　　五苦　申寅亥巳酉文　八難。
　　玄師曰：三徒五苦，合為八難。度第一色累苦心門，免泰山地獄苦道。申。度第二愛累苦神門，免風刀地獄苦道。寅。度第三貪累苦形門，免擔沙負石苦道。亥。度第四華競苦精門，免填海作河苦道。巳。度第五身累苦魂門，免吞火食炭鑊湯苦道。酉。
　　超凌三界，逍遙上清。 玉清文移至上清文挑。
　　已上正文，元始天尊所降告命，玉晨道君紀錄。
　　寶諱章
　　上清之天，天帝玉真，無色之境梵行。　音衡，又下孟切。
　　玄師曰：梵行者，道中之道，玄中之玄，真空無礙也。三界之上，玉清之下，太清之上，有天帝曰玉真天帝，乃昊天玉皇上帝、玄穹高上天尊，主治無色梵行之境，是種民天界也。又曰玉晨道君安處 無色世界上清大有之天。
　　薛幽棲註：景者，身也。色者，質也。無色之景則有景無色，形相宛然，猶如虛空，故云梵行。下孟切。李少微註：無色之景，唯有大梵之炁流行。平聲。景境二字與行字作兩音，經旨皆通。
　　東方八天
　　步斗、牛、女、虛、危、室、壁之是，依色取炁，梵天中斗罡。
　　欲界六天，六根俱染，是名欲界。
　　經曰：凡人口業淨，有十善功以上，得生欲界天中。
　　太黃皇曾天，黃黑。帝鬱繿玉明。　　維角之天，西北梵炁，承奎壁二宿之分。
　　帝諱觀覺，主長生籙，居紫極宮，治在北方亥之西。六根俱染，皇曾一天，西北梵炁，承奎壁二宿之分。凡言梵者，是四維之天，維是角也。其維之天，不屬正宿，但得兩邊宿炁相假而成，故云梵炁。已下三天倣此。其四方正面之天，係二十八宿之分。
　　太明玉完天，綠炁。　帝須阿那田。
　　壁
　　帝諱攬覺，主度魂更生，居紫房宮，治在北方亥之東。一欲根麄凈，五欲根麄染。
　　清明何童天，青黑。帝元育齊京。
　　室
　　帝諱大覺，主敷布政教，度脫天人。居九晨宮，治在北方壬之西。二欲根麄淨，四欲根麄染。
　　玄胎平育天，赤炁。帝劉度內鮮。
　　危
　　帝諱育元，主召魂舉仙，居元景宮冶，在北方壬之東。三欲根麄淨，三欲根麄染。
　　元明文舉天，蒼黑。帝醜法輪。
　　虛
　　帝諱梵雲，主通行元炁，居廣寒宮，治在北方癸之西。四欲根麄淨，二欲根麄染。
　　上明七曜魔夷天，黑炁。帝恬懀延。
　　女
　　帝諱玉真，主開度幽難，居太陰宮，治在北方癸之東。五欲根麄淨，一欲根麄染。
　　已上欲界天，有形有欲，觸物染著，交接陰陽，人民胎生，故為欲界。《太真科》 曰：初二天果報尚麄，猶以身交為欲，次二天以執手為欲，第五天以口說為欲，第六天以眼視為欲。今緣六欲，感此六天，一根麄淨，上進一天，六欲總淨，超出歌界，上登色界。
　　色界十八天，有形無欲，而有六色十八塵，色塵六天，細塵六天，輕塵六天。色塵六天，一曰珎塵。經曰：凡人身業淨，有三百善功，得生色界天中。
　　虛無越衡天，碧炁。帝正定光。
　　牛
　　帝諱無上，主明無上之道，居太玄官，治在北方丑之西。六色塵俱染初。出欲界，猶染色塵。
　　太極濛翳天，紫炁。帝曲育九昌。
　　斗
　　帝諱吁員，主鍊度朽骸，居玄都宮，治在北方丑之東。一色塵麄淨，五色塵麄染。
　　南方八天
　　步角、亢、氐、房、心、尾、箕之呈，依色取炁。梵天中斗罡。
　　赤明和陽天，白炁。帝理禁上真。　　維角之天東北梵炁，承箕斗二宿之分。
　　帝諱煥明，主鍊仙成真，居長明宮，治在東方寅之北。二色塵麄淨，四色塵麄染。
　　玄明恭華天，黃炁。帝空謠醜音。
　　箕
　　帝諱世元，主應化一切，居東華宮，治在東方寅之南。三色塵麄淨，三色塵麄染。
　　曜明宗飄天，綠炁。帝重光明。
　　尾
　　帝諱洛覺，主劫終納學仙之人，居昊玄宮，治在東方甲之北。四色塵麄淨，二色塵麄染。
　　竺落皇笳天，青炁。帝摩夷妙辯。
　　心
　　帝諱韶，主魔試學仙之人，居青玄官，治在東方甲之南。五色塵麄淨，一色塵麄染。
　　此前色塵六天。學者若修極此天，即色塵俱盡，超入細塵天中。
　　虛明堂曜天，赤炁。帝阿＠婁生。　　　細塵六天。
　　房
　　帝諱雲上，主開度天地，居重華宮，治在東方乙之北。六色塵麄淨，六細塵染。
　　觀明端靖天，蒼炁。帝鬱密羅千。
　　氐
　　帝諱淨生，主度學者之身，居光華宮，治在東方乙之南。一細塵淨，五細塵染。
　　玄明恭慶天，黑炁。帝龍羅菩提。
　　亢
　　帝諱鏡，主度得道之人，居開合宮，治在東方辰之北。二細塵淨，四細塵染。
　　太煥極瑤天，碧炁。帝宛梨 無延。
　　角
　　帝諱廓奕，主教學仙之人，居帝康宮，治在東方辰之南。三細塵淨，三細塵染
　　西方八天
　　步井、鬼、柳、星、張、翼、翰之罡，依色取炁。梵天中斗罡。
　　元載孔昇天，紫炁。帝開真定光。　　維角之天東南梵炁承角軫二宿之分。
　　帝諱猷，主鍊度死魂，居延壽宮，治在南方巳之東。四細塵淨，二細塵染。
　　太安皇崖天，白炁。帝婆婁阿貪
　　軫
　　帝諱宛，主開度善人，居開明宮，治在南方巳之西。五細塵淨，一細塵染。
　　此前細塵六天。學者修極此天，即細塵都盡，昇入輕塵天中。輕塵六天。
　　顯定極風，黃炁。天帝招真童。
　　翼
　　帝諱流，主度有功之魂，居大赫宮，治在南方丙之東。六細塵淨，六輕塵染。
　　始皇孝芒天，綠炁。帝薩羅婁王
　　張
　　帝諱易邈，主披夜開幽，居太丹宮，治在南方丙之西。一輕塵染。五輕塵染。
　　太皇翁重浮容天，青炁。帝閔巴狂。
　　星
　　帝諱阿濫，主召魔集真，居華蓋宮，治在南方丁之東。二輕塵淨，四輕塵染。
　　無思江由天，赤炁。帝明梵光。
　　柳
　　帝諱阿丘，主開度善魂，居明堂官，治在南方丁之西。三輕塵淨，三輕塵染。
　　上揲阮樂天，蒼炁。帝勃 拂 勃 沛 監。
　　鬼
　　帝諱無量，主品類天人等級，居靈連宮，治在南方未之東。四輕塵淨，二輕塵染。
　　無極曇誓天，黑炁。帝飄弩穹窿。
　　井
　　帝諱曇，主度一切天人，居中元宮，治在南方未之西。五輕塵淨，一輕塵染。
　　已上一十八天，通名色界。
　　此前六天，猶有輕塵為累，從此天昇入，即至無色界天。
　　北方八天
　　步奎、婁、胃、勗、畢、紫、參之歪，依色取黑。梵天中斗是。
　　無色界四天，至真無情，不交陰陽，人民化生，但噉香炁，無復形質之患也。經曰：凡人心業淨，有六百善，生無色界天中。
　　皓庭霄度天，碧炁。帝慧覺昏。　　維角之天西南梵黑，承參井二宿之分。
　　帝諱育，主拔度學人，居瓊瑤宮，治在西方申之南。色塵俱淨，形想都無，如虛空也。唯存心識，以入炁觀，炁觀道成，即昇入元洞天也。
　　淵通元洞天，紫黑。帝梵行觀生
　　參
　　帝諱上，主度學仙之人，居真元宮，治在西方申之北。若有心識為患，若能捨除心識，以至無為，即昇入妙成天也。
　　太文翰寵妙成天，白炁。帝那育醜瑛。
　　觜
　　帝諱陀，主統理魔王，居神靈幽宮，治在西方庚之南。
　　前因都忘心識，即居此天。
　　此天不使兼忘，故應用即有，不為即
　　無。若空有都無，即失真中之應。以其空中有真，真中有應，生成萬象，皆出於空。萬法在心，亦無形相，將令學者觀心，若有若無，即生禁上天也。
　　太素秀樂禁上天，黃炁。帝龍羅覺長。
　　畢
　　帝諱魄，主領錄魔王，居化靈宮，治在西方東之北。炁觀轉妙，結習都忘，若洞入自然，即昇種民天也。
　　已上四天，謂之無色界。《太真科》曰：無色界中，人身微妙，無復形色，以共無形可見，故曰無色。三界之人生死之根未斷，陰陽之炁猶存，故有壽數，或昇入上境，或下生人中，隨功高下，輪轉 無窮，唯得道乃已也。天人壽數，玆不具載。
　　四維民天塵業俱淨，結習都忘，超種民天，煩惱為結，學業為習。
　　太虛無上常融天，綠炁。帝總監鬼神。
　　昴
　　帝諱極，主教學者之功，居萬福宮，治在西方辛之南。清淨無染，喜樂無為。
　　太釋玉隆騰勝天，青炁。帝眇眇行元。
　　胄
　　帝諱浮黎，主召集仙聖，居白蓋宮，治在西方辛之北。
　　龍變梵度天，赤炁。帝運上玄玄。
　　婁
　　帝諱惡奕，主進仙成聖，居雲保宮，治在西方戌之南。隨炁升降，無復結習。
　　太極平育賈奕天，蒼炁。帝大擇法門。
　　奎
　　帝諱精上，主度學者之身，居天保宮，治在西方戌之北。
　　已上四天為四民天，亦謂之種民天。此四天人出二炁之外，無年壽之限，喜樂清淨。《太真科》曰：上昇四天，洞入道境，隨炁昇降，灾所不及，過此乃證自然 無為大洞之境。李少微註：三十二天炁及所係星宿帝諱主掌，見《洞神經》。根塵染淨，見《龍蹻經》。
　　已上正文，元始天尊所說。
　　三十二天，三十二帝，諸天隱諱，諸天隱名，天中空洞，自然靈章，諸天隱韻，天中之音，天中之尊，天中之神，天中大魔，天中之靈。
　　空洞者，諸天太空虛無之中也。八會靈文，自然玉字，非造作而成，故曰自然靈章。隱韻者，乃中篇隱語，三十二天內音，隱其韻調，文旨玄奧，故曰隱韻。隱諱隱名者，乃天中至尊大神、魔王仙靈之名號也。所謂尊者，如訶摩乃元始之稱呼，宛首乃道君之內號。神者，阿那之神，九醜之鬼是也。大魔者，魔羅乃天中大魔，都是天中魔王也。靈者，郁馥即斗中靈童，婆泥乃火鍊靈童是也。略舉而證之，不能詳釋矣。
　　九和十合，變化上清。無量之奧，深不可詳。敷落神真，普度天人。
　　九，陽也。十，陰也。謂帝諱靈章，內音隱韻，乃陰陽之炁結而成文，和合變化於三境諸天，莫測其奧，不可得而名言，蓋神靈真妙之炁，敷布廓
　　落，天上人間，廣度羣品矣。
　　已上正文，玉晨道君紀述。
　　受度章
　　今日欣慶受度，歷關諸天，　戌文至辰文挑。
　　歷關諸天靈官，各百二十人，主關告諸天。
　　請滅三惡。
　　落滅地獄惡道，坤至艮；落滅下鬼惡道，艮至坤；落滅畜生惡道，辰至戌；靈官各一百二十人，傳符赦罪，拔度苦魂。玄師曰：請諸天滅三惡者，內因身、心、口三業所招，外生貪、嗔、癡三毒之愆，而致墮地獄、下鬼、畜生三惡道中。既今日受度於玉清，則隨所生甲乙，上屬三十二天，師資歷關，請滅三惡，內除身、心、口三業，外絕食、嗔、癡三毒，則地獄 無由可墮，下鬼無由可入，畜生無由可化。雖受度已滅三惡，內外不除業毒三惡，亦未免於墮落也。
　　斬絕地根　辰文，
　　斬絕胎根，戌文；斬絕胞根，亥文；斬絕結根，子文；斬絕節根，兌文；斬絕欲根，中文；斬絕耳、眼、口、鼻、舌、身、意根，震文；皆為地根也。靈官各一百二十人，隨訣召降，取東方炁吹入身中，斷諸死道之根。
　　飛度五戶，
　　飛度色累戶，申文；飛度愛累戶，寅文；飛度貪累戶，亥文；飛度情累
　　戶，巳文；飛度欲累戶，酉文；靈官各一百二十人，能開五戶之苦門。
　　名列太玄　上清文，
　　靈官一百二十人，主注學士生名於太玄天省。
　　魔王監舉　玉清文，
　　靈官一百二十人，主命魔保舉學人事。
　　無拘天門　乾文。
　　靈官一百二十人，齋昇天券，令得道人過天門。
　　法曰：太玄魔王監舉度人，落滅惡根，則制魔保舉，度品南宮；斬絕地根，則太玄魔王監舉，得昇天門。
　　玄師曰：人之生也，上有十二節，父母傳流死炁之根也，中有十二結，一身稟受死炁之根也，下有十二胞胎，傳流子孫死炁之根也，皆為地根。故受度之日，亦須斬絕，內除三十六根，外制六根惡趣。地根斬絕，閉債封形，然後飛度五戶，得以名列太玄，魔王監舉，得昇天門。皆骨肉同飛，上昇玉清之日，受度之旨也。閉債封形之法，別有科式。
　　已上正文，元始天尊歷關之文，玉晨道君紀錄。
　　五行章
　　東斗主筭　　卯文；
　　東斗主筭，司錄真官。
　　《老君說東斗長生護命經》：斗中有五星，曰蒼靈延生、淩光護命、開天集福、大明和陽、尾極總監。
　　西斗記名　酉文，
　　西斗記名，司命真官。
　　《老君說西斗大計護身經》：斗中有四星，日白標、高元、皇靈、巨威。
　　北斗落死　子文，
　　北斗落死，司非真官。
　　《老君說北斗本命延生經》：斗中有七星，曰食狼、巨門、祿存、文曲、廉貞，武曲，破軍。
　　南斗上生 午文，
　　南斗上生，司厄真官。
　　《老君說南斗延壽度人經》：斗中有六星，曰司命、司錄、延壽、益筭、度厄、上生。
　　中斗大魁 玉清文，
　　中斗大魁，司禁真官。
　　總監眾靈。 子午斗挑。
　　總監眾靈，考校真官。
　　《老君說中斗大魁長算伏魔經》 ：斗中有三星，曰赫靈度世、斡化上聖、冲和至德。
　　或者以東南西北二十八宿、各方七宿為四方之斗，以今人所謂北斗為中斗。引《天官書》而證曰：斗為帝車，運乎中央，臨制四方。以神州之人居極之南，自北而觀，故謂北斗也。又《真一口訣》曰：斗中自有五斗，陽明為東斗，陰精為西斗，丹元為南斗，北極為北斗，天關為中斗。所說不同故並存之。
　　青帝護魂　震文。青帝護魂真人。帝姓常，諱精明。
　　位東，主木，內應肝臟，護三魂，使其通靈澄正。魂藏於肝，故曰護魂。
　　青帝歌曰：
　　東望重拜手，蒼帝玉皇君。靈風鼓棄籥，育物布元春。
　　雲龍轡嚴駕，玉衛擁瓊輪。枯萌泛霑及，大惠無不均。
　　萬仙歌以道，委曲戒天人。心根迷自固，拱跽戴洪仁。
　　白帝侍魄　兌文。白帝侍魄真人，帝姓混，諱蓐收。
　　位西，主金，內應肺臟，侍七魄，使無散亂，閉塞鬼道。魄藏於肺，故曰侍魄。
　　白帝歌曰：
　　六甲抱金關，七政守靈壇。洗鈴擲火化。威劍巨龍蟠。
　　邈彼素靈真，明憲孰敢干。束制妖鬼魔，凜落霄風寒。
　　沴炁既已息，萬天俄而安。真儔荷大芘，抵顙相歌歡。
　　赤帝養炁　离文。赤帝養炁真人，帝姓炎，諱洞丹。
　　位南，主火，內應心臟，養元炁。炁從火生，故曰養炁。
　　赤帝歌曰：
　　大景開玉樞，洞堂啟金除。鶱林廕瑤砌，丹鸞踏瓊株。
　　寶旁名曲麗，明噹神所居。飛遊豁雲道，引目盻真都。
　　天日永不夕。重煙鎖青廬。太上赤印開，帕几羅簡書。
　　裨風樹玄化，慇辛諒有餘。
　　黑帝通血　坎文。黑帝通血真人，帝姓玄，諱明萌。
　　位北，主水，內應腎臟，使血眿通利，榮盛一身。黑帝太元，水帝也。水在人身為血，血歸於水，故曰通血。
　　黑帝歌曰：
　　無質統有物，淵兮上帝心。不啟不發道，蘊妙化機深。
　　恐爾漏未盡，陰想勿浸滛。輪轉無涯波，苦道相迷尋。
　　萬年常謹約，一旦自湮沈。無沖落鬼境，殃譴不可任。
　　黃帝中主　玉文。黃帝中主真人，帝姓麻，諱忠慎。
　　萬神無越　。乾文
　　萬神無越真人，位中央，主土，內應脾臟，營衛中府，拘制萬神，不令錯越。一身之中則肝藏魂、肺藏魄、絳宮丹田二炁交媾，則赤炁下降，玄泉上昇；心藏血、腎藏精，二炁返復，交相生養黃庭之中，神意所在也。
　　黃帝歌日：
　　萬天拱中宸，控駕玉池根。翹機貫億曆，洞朗闢四門。
　　大有混皇真，糺制星宿魂，非帝道不運，有方賴之存。
　　威忿即霜秋，和預為陽春。生成握元紀，仰荷戴元垠。
　　薛幽棲註：五帝在天，則主領五方；神仙在地，則主領五嶽；鬼神在人，則主領五臟。精神各有所主，人法地、地法天、天法道、道法自然。神有所歸，故無錯越，三合以成其德。
　　衛真章
　　叩齒三十二通，存身為神公誦之。
　　青天魔王巴元醜伯，寅卯文挑。
　　東方青天大魔王姓賦，諱齒成巴。與元始同生，統御九天。醜伯，三界魔王也。主領三界學人，識其音則享福，不識其音則被殃。若得魔王保舉，身入三清也。
　　青天魔王制邪玉文：
　　鬱藹蒼晶，洞景開明。始陽九炁，停華育魂。
　　流英妙府，靈真上神。瓊碧雲冠，飛光羽羣。
　　青腰玉女，太上真人。保度仙籙，消魔卻氛。
　　赤天魔王負天擔石，巳午文挑。
　　南方赤天大魔王姓佛，諱由肅。勢能遏天，力能傾山，飛空三界，遏人功德，制伐眾靈。
　　赤天魔王制邪玉文：
　　昌陽真老，赤靈尊神。統御丹天，檢制魔羣。
　　嚴駕朱鳳，三角之麟。上道泰清，玄元之根。
　　火嫖三炁，盤徊絳雲。育養丹府，保制長存。
　　白天魔王反山六目，申酉文挑。
　　西方白天大魔王姓赤，諱張市，一頭六目，能破山反石，總制六天鬼神，斷人生生之路也。
　　白天魔王制邪玉文：
　　七靈皓炁，三素元真。中有皇老，制攝魔精。
　　庚辛官將，七十萬兵。羽旗龍節，金虎雲奔。
　　斷除妖妄，鍊育華英。與道長存，歷劫無傾。
　　黑天魔王監醜朗馥。亥子文挑。
　　北方黑天大魔王姓徐，諱直事，為性凶醜而好殺。
　　黑天魔王制邪玉文：
　　北陰鬱丹，玄炁之宮。帝真靈會，驅神駕龍。
　　室有玉女，夜光之童。掌握圖籙，攝制魔蹤。
　　虛危合化，紫煙激風。寶晶鍊育，後天無終。
　　黃天魔王橫天擔力，中指中文。
　　中央黃天大魔王姓天門，諱波往。大魔王衣玄文之衣，頭戴通天之冠，腰佩龍頭之劍，乘羽輪之車，飛行雲中。常作謠歌有三千言，敗亂後學，太上書其曲在《消魔經》。
　　薛幽棲註：魔王上四言位號，中二言諱，下二言字也。《內象丹旨》註：舊說謂魔王作謠歌以亂後學，靖而思之，不然。魔王非故敗亂後學者，蓋試之也。色界魔王歌曰：我界難度，故作洞文，變化飛空，以試爾身。人雖好道，信而不篤者多矣。徒慕虛名，不為實行，魔王安得不試之？試之心固者，保舉成真，其
　　敗亂者，亦秉持不堅之過，於魔王亦何怪焉。
　　黃天魔王制邪玉文：
　　元皇上靈，沖妙之尊。混合真樸，造化元根。
　　感激幽微，挺生大神。攝召萬炁，齊會華房。
　　消蕩百魔，與道俱昌。保度卻灾，滅試除殃。
　　五帝大魔，震亶兌坎中文。萬神之宗。
　　東方青帝大魔王、南方赤帝大魔王、西方白帝大魔王、北方黑帝大魔王、中央黃帝大魔王，此非前之五帝五天魔王也，乃五帝之下別有大魔，故嚴東註姓名以別之。青帝魔王姓迫落，諱萬形。赤帝魔王姓赭，諱上栢。白帝魔王姓鄧，諱呼兒。黑帝魔王姓臬，諱公孫。黃帝魔王姓宛躬，諱產生。各領官屬三萬八千人，與五天同生，主領三界，功等諸天，故為鬼神之宗也。
　　《內象丹旨》註：《玉清隱書》云五帝大魔王，領官屬與天同生，惱亂學人，不欲成道。又自矜與諸天上帝齊其聖功。後因龍漢開圖，乃服元始之化。故《步虛頌》云：魔王敬受事，故能朝諸天。由是而言，若學士堅持素志，功積行著，則魔王敬奉，反為之用，又何敢而魔陣也。
　　東方九黑青靈始老青帝消魔王呪
　　洞耀育元精，青華開大明。布育九天炁，始生荐 無英。
　　扶陽通攝御，丹林合總真。積霄始暉上，鬱疊明霞晨。
　　靈光煥羅絡，衛育保形魂。混化合玄景，仁惠消魔羣。萬遍道己超，功當奏上清。
　　南方三黑丹靈真老赤帝消魔王呪
　　三炁藹靈闕，明虛煥玉丹。朱陵有帝真，華雲飛絳軿。
　　統御萬界中，撫運超億千。執策按簡籙，洞章敷神篇。
　　解結散禍根，流金摧兇姦。志能成此道，魔試俱無前。
　　保度冥劫津，宴盻無窮年。
　　西方七炁皓靈皇老白帝消魔王呪
　　西靈回七度，太眇鬱明華。白元維我神，皇真御景霞。皎皎三素暉，昭昭破百邪。攝音延至炁，金晶育三田。鍊結固玉質，寶曜映瓊鮮。魔精當滅試，逮地 無沈連。逸轡高清館，齊輪太上仙。
　　北方五炁五靈玄老黑帝消魔王呪
　　北玄三秀藹，太上紫皇居。總炁攝幽棲，造化敷靈綱。下統虛危精，寶育天元房。靈通太妙神，纏羅衛百關。豁落滅魔試，凶灾永不干。大道保自然，壽命 無虧殘。萬劫享慶會，白日登雲輪。
　　中央一黑元靈元老黃帝消魔王呪
　　混化歸沖妙，元皇總帝靈。真老閉黃闕，四御齊玄鈞。圓華太張上，同攜堅玉君。結津固百骸，瓊耀擁胎仙。晨暉注明景，魔應自滅形。萬道保無虧，返老回童嬰。五會合一炁，飛馭超雲京。
　　飛行鼓從，總領鬼兵。玉文。
　　總領鬼兵三天大元師。
　　麾幢鼓節，玉文。
　　九天尚父執麾，左領神王執幢，右統大神按鼓，後部力士執節，前引天
　　丁。
　　遊觀太空，自號赫奕，玉文。諸天齊功。
　　玉清赫奕天將大神，皆統屬玉清神公太玄上相也。與諸天大聖高靈齊功，自號玉清靈寶赫奕之司。赫奕仙曹，專主靈寶一司。
　　上天度人，嚴攝北酆。
　　《內象丹曾》註云：欲界飛空之音卒章曰：北都泉曲府，中有萬鬼羣，但欲遏人筭，斷絕人命門。阿人歌洞章，以攝北羅酆，束送妖魔精，斬馘六鬼峰。諸天炁蕩蕩，我道日興隆。蓋北酆鬼神乃職司殺，樂於遏筭絕命。天尊開度，魔王順化，勒攝鬼帝，普告關盟，宣約處分，毋輒肆害也。
　　神公受命
　　太清神公，太玄上相，右手紫微印，左手玉清文。叩齒九通，存神為神公之形，頂玉清大丞相金碧貂蟬之冠，衣錦霞飛羽之抱，大帶、朱履、絳裙，坐三色雲中。神公即地皇之臣，馬祖大帝之嗣。角龍，辰宿大神之父，位玉清神公太玄上相，號馬龍氏，諱廓奕。
　　普掃不祥。
　　嚴東註：神公者、大羅天丞相也。受天尊符命，掃蕩魔精不善之鬼。
　　八威吐毒，酉文。
　　八威大神，隨訣召降，衛護壇所。青龍大神，震；白虎大神，兌；朱雀大神，離；玄武大神，坎；獅子大神，坤；窮奇大神，艮；麒麟大神，巽；辟邪大神，乾。
　　猛馬四張。午文。
　　天馬大神。
　　天丁前驅，玉清文。
　　大力天丁，前騷大神。
　　大師仗旛。辰文。
　　命魔仗旛大師。
　　擲火萬里，寅離午文挑。
　　玉清擲火大神將軍。
　　流鈴八衝。申坤离中丑寅卯文挑。
　　玉清流鈴大神。
　　敢有干試，拒遏上真，金鉞前戮，玉清訣直二指。
　　金鉞前戮大將。
　　巨天後刑，大指掐四指根，五指俱拳。
　　巨天後刑大將。
　　屠割鬼爽。右手金鉞訣，大指壓二、三、四指，箔人．亥文，直小指。
　　玉清屠割使者。
　　風火無停，左手四丫五指，從辰至申，復巽挑高。
　　玉清風火大將軍。
　　千千截首，萬萬剪形。中指根艮文挑。
　　剪截鬼穢大神。
　　魔無干犯，鬼無妖精。
　　夫有真則有邪，有善則有惡，故邪能遏真，惡能喪善。用此刑威，驅除勦伐，不得有相干犯也。
　　已上正文，玉晨道君宣迷扶衛掃蕩之事、玉清大神之威神也。
　　三官北酆，明檢鬼營。坤高中丑寅文挑。
　　明檢鬼營大神。
　　不得容隱，金馬驛呈。自午輪十二支復高至午文挑。
　　金馬驛呈大神。
　　普告無窮，萬神咸聽。
　　三界五帝，死言上清。中世二清訣，至震高兌，坎中文，復上清文挑。
　　列言上清錄事。
　　玄師曰：此皆玉清天將大神，自號玉清靈寶赫奕之司，輔翼玉清，劫運改更，滅魔掃灾，昇度學仙之子，檢校三界，制禦鬼爽，搜究鬼營，肅清道炁，皆扶衛掃蕩之神也。
　　已上正文，皆元始天尊所降之，令玉晨道君紀錄。
　　五劫開化元洞玉曆章
　　真陽開化，梵炁流通。金闕在上，玉府居東。鬱結五文，煥散九空。妙炁自然，蘊奧難窮。三靈共貫，萬聖攸宗。參稽學行，標紀真功。形神俱契，與道合同。安鎮帝籙，億劫 無終。
　　昔混元溟涬，大梵彌羅，諸天未分，九陽冥合，三因九轉，六變七徊，元始肇形，五劫初化。乃命梵元祖晨道君筆錄天元，運乘五劫。故元洞者，以名祖炁。玉曆者，紀乎天元。劫運五周，復歸其一。自一炁化分，三因成九，若龍若蜓，蟠曲九道，漠漠 無極，總九陽祖炁之元。
　　太上以三九運梵，三五乘元，合四十二炁，以開始青天元祖炁。明東方始青之元，應九陽木王之初。故東方得九炁以分天境，劫號龍漢。次九因重復陽炁，開明赤文，流光敷落，五度開圖丹書。
　　太上以三乘五，三轉朱英，合二十四炁，以開南丹天元祖炁，明南方丹光之元，應三陽火王之初。故南方得三炁以分天境，劫號赤明。次復九因重積，中黃化元，天緯周纏，梵元乘五。
　　太上以五五三徊，混陽十二，合五十二炁，以開中黃天元祖炁，明中靈黃華之元，應五陽土王之初。故中央得一十二炁以分天境，劫號上皇。次九元復因，素景肇陽，七明煥梵，五緯乘天。
　　太上以七五三乘，合三十六炁，以開素靈天元祖炁，明西華皓景之元，應七陽金王之初。故西方得七炁以分天境，劫號延康。次復九因周竟，混化歸本，一炁肇明。
　　太上以二五乘十，三積元陽，合三十無，以開北玄天元祖炁，明玄冥上景之元，應一陽水王之初。故北方得五炁以分天境，劫號開皇。是以五劫既周，昊天成象，一炁混道，八境流光，三積九乘，八方開景，八帝示形，九霄分化。
　　故元始天尊命天真皇人以玉曆紀元，洞混化之初，劫運流復之本。諸天分境結元，洞正陽之炁，為玉曆以紀天真天民劫運，功積升退之道，明九聖九品之階。其諸玄祕，別有《九品仙錄經》，具載其詳。
　　五劫五炁：
　　龍漢始青之炁，青。赤明丹光之炁，赤。上皇中靈之炁，黃。延康素華之炁，白。開皇元陽之炁。黑。
　　東方玉字真文：
　　龍漢始青，玉曆寶章。開九陽天，元梵華炁。九陽迴妙炁，三景散元精。碧靄浮靈篆，青林粲淑英。超遙玉清府，遼邈蓬萊瀛。真化通 無間，神風滋萬生。
　　南方玉字真文：
　　赤明丹光，玉曆寶章。開三陽天，元
　　梵靈炁。浩劫開神運，龍文泛赤霞。八威奔電激，九鳳破兇邪。鍊度丹皇室，飛昇元始家。炎明常繼照，靈慶集晨華。
　　中央玉字真文：
　　上皇中靈，玉曆寶章。開五陽天，元梵寶炁。混黃生一炁，感化結真形。上德持柔順，含光洞杳冥。建中該九極，執本統三辰。煒燁天端上，飛芒曜玉靈。
　　西方玉字真文：
　　延康素靈，玉曆寶章。開七陽天，元梵英炁。皇老儲靈粹，金精曜斗威。六天咸馘滅，萬寶復幽微。爽氣浮高闕，寒光藹素輝。空同披玉勒，華麗九霄飛。
　　北方玉字真文：
　　開皇玄上，玉曆寶章。開一陽天，元梵混炁。五炁符元妙，諸天混太冥。辰精飛羽黑，玉女散華青。紫策封天寶，玄光凜帝庭。羣魔欽至化，萬國保安寧。
　　元始元量度人上品經法卷之二竟
　　元始無量度人上品經法卷三
　　太上三五都功職錄弟子陳椿榮集註
　　元洞玉曆，
　　雙手玉文，存神為靈寶，真人誦之。
　　龍漢延康。眇眇億劫，
　　李少微註：此章論劫運成敗也。《龜山元錄》曰：元洞，上皇炁也。天尊結元洞之炁，為玉曆之書。其曆以龍漢劫為初劫，開圖日赤明劫，終曰延康劫。循環 無窮，終而復始。劫終之後三界空壞，萬物精爽長在太空，故曰延康為劫壞之稱，赤明是開圖之名。二者交周，是謂大劫。其開皇、上皇，小劫名也。
　　混沌之中，上無復色，下無復淵，風澤洞虛，金剛乘天。
　　玄師曰：此天尊說造道開天之本，五劫生成之始也。
　　李少微註：風澤，第八壘炁也。風澤之炁，堅剛如金，故曰金剛，亦曰剛風。劫盡之時，能洞滿虛空，承天不墜。按《九地內音素靈丹經》，地下深億萬里，得潤澤地，其炁黃。又二十億萬里，得大風澤地，其炁紫。又二十億萬里，得大風澤地，其炁青。又下 無窮無極無邊無際、洞淵綱維地，其炁綠。皆風梵綱維之，故能擎持地輪，懸而不落。九壘各有四皇，合三十六皇；九壘三十六地，上應三十六天。若學者不知天上內音，則天帝不領兆名；不知地下內音，則土皇不奏兆籍，終閉而不得仙也。地下，三十六也。
　　天上天下，無幽無冥，無形無影，無極無窮，瞑滓大梵，寥廓無光，赤明開圖，運度自然。玉文坎挑。
　　法曰：此正經六十四字。
　　流化章
　　元始安鎮，玉文。敷落五篇。玉文。
　　即五文開廓也。
　　第一篇
　　五篇符形載大法
　　明炁發育，木精飛英，仁惠之炁，滋愆萬生。
　　天界地綱，與時皆正。凝耀神鄉，結為青書。
　　光映萬里，號太清九真安化上愛玉符。
　　第二篇
　　太丹之炁，衍光洞煥。飄擲化火，融鍊九陰。
　　赤字凝章，其文甚異。敷映九億，精明煥天。號交神生明玉化之符。
　　第三篇
　　黃真之炁，結精飛英；中央虛落之炁，混沌黃元之精，交流曆律，化感生文，光耀萬里。光芒熀煜天端之間，號真皇混丹肅玄符。
　　第四篇
　　素威禁炁，流化粹端，飄權耀神，凝結成書。
　　光映萬里，其文甚異。列明凝芒，威摧萬妖。
　　號八威禁龍，制虎飛英太白玉化之符。
　　第五篇
　　玄精發耀，萬物滋形，生端不竭，天曆有紀。玉皇上相，高觀靈化，接摘玄序，開明天教，冊封萬帝，玄真感和。天文敷炳，典約青律，天化大成，凝結玉章。光映九億，號明綱玄。兆太明九化之符。
　　皇人曰：五篇者，乃元始自然飛英至精虛無混沌之炁，凝結而成玉章，鎮於大羅之上。昔上皇元年，星辰交錯，惡曜加臨，上犯三天，曾命真梵真人，齎持五篇，付於五帝，以鎮天元，以制天政。又命真如真人，齋持五篇，付於五嶽，以鎮地紀，以御地祇。又命妙行真人齎持五篇，付於名山主者，以候成道之士，敷敭教法，下度生死。五篇之炁，其功甚博，上可以消於天灾，中可以鎮安國祚，下可以度於兆民。如召三界五帝，建諸壇陛，當以土王日青素朱書五篇，以敷落五方，則萬靈振伏，以集羣仙，召之即至，靡有不從。詳載大法，玆舉其略。
　　赤書玉字，八威龍文。玉文。保制劫運，使天長存。梵炁彌羅，萬範開張。玉文挑。
　　玄師曰：元始祖炁從何先生玉字？按《靈寶玉字經》云：自三炁之先，溟涬之後，其中真精挺生玄炁。玄炁之內，有神曰元始天王。其炁混凝，與元始同生，流化結芳，非色非相，或舒或張。至延康開劫，一炁分形，而為二炁，虛 無自然而生始炁。二炁凝結太空，彌覆無極，字方一丈，八角垂芒，莫知其理，二炁混沌而包藏玉字。至龍漢開劫，元始天王分隸二炁，混沌開先，炁清高澄成天，炁降積滯成地。二炁分合，中有和炁，名曰元炁，亦曰大梵之炁。至赤明劫，元始開圖，中有真陽之炁，化為洞陽之火。元始運洞陽之火，冶鍊三炁，混和玉字而成赤文，因而劫號赤明，文號赤書玉字是也。自三炁成文，火鍊為赤書；光明之炁陽光之精為日，靈光之精成月，餘光布散分為萬象。三炁之神分為三清之聖。自後萬範皆出、萬彙皆生，莫非玄元始三炁也。至開皇劫、分隸三炁，化生諸聖，至上皇劫，五劫同啟，五行全形，化生諸天。應五劫之內，產生玄中之精，精中之神，故曰上皇劫。自五劫開化之後，玉清洞真、上清洞玄、太清洞神，三洞之經、四輔符籙，皆因赤書玉字而化，稟靈寶之炁而成，火鍊成文，為赤書玉字。之後，元始命天真皇人書於其文，名《八威龍文》，亦曰《諸天八會之書》，祕於上清玄都金闕七寶瓊臺、紫微上官蘭房金室、東西華堂、九天太霞之府也。
　　昇玄章
　　元綱流演，三十二天，
　　《二十八宿袂》：東七宿自辰上起角、亢，左行卯上氐、房、心，寅上尾、箕挑。北七宿自丑上起斗、牛，子上女、虛、危，亥上室、壁挑。西七宿自戌上起奎、婁，酉上胃、昴、畢，申上觜、參挑。南七宿自未上起井、鬼，午上柳、星、張，巳上真、軫挑。
　　輸轉無色，周迴十方；旋斗歷箕，
　　自丑至子文上四指，中大過中指、中文復至丑文，從子歷亥，循至寅文挑。
　　迴度五常，
　　金木水火土五星也。
　　三十五分。
　　日月五星、二十八宿是也。
　　總炁上元，坎兌離震中文，斜抹至亥文挑。
　　元綱者，元炁之綱也。明此梵炁演布三十二天，輪轉無色之境，周匝十
　　方，自斗罡左旋，經歷箕星，迴運日月五星、二十八宿之分，總入上元金闕之門。
　　《龜山丹皇紫文空洞靈章》曰：紫炁左迴與斗連，歷度四七入金門。明於《元綱流演》圖中。
　　八景冥合，炁入玄玄。
　　冥合玉清八景之天炁，入玄中之玄，大梵天中之天也。
　　元綱流演法
　　玄師曰：西龜之山，一曰龍山，言木之道也。金母居之，言金之體也。乃九炁之根紐，人之九宮之根也。紐，黃炁之淵府，乃梵炁之宮上之正府也。在天西北亥子之地，嬰孩之生根也。周迴四千萬里，是不知其極，出常數度量之外也。高與玉清連界，上通腦也。脉通玉帝宮，東南接丹陽之霞，上承青宮神虎之門，接通肺炁也。又與大胃交通矣。西北交寒穴之野，上通金闕神仙之庭。與腎宮便穴交炁也。南極太丹浮黎之鄉，炁協洞陽之光，協於心也。北指勾陳，交關華蓋，炁踐廣靈，踐中黃宮，中央上衝玉京。二十四節，重樓十二也。八達交鋒，平天三十萬里，三炁之會也。湧金為培，結玉為門，真土玉液之闕也。金臺玉樓，同前議也。九宮三田，十二神室也。上有流精紫闕、金華之堂，瓊瑤之室，傍通五穴，即是集五臟之精會門也。有自然紫雲之炁，交帶鳳文，九色落陳，四肢八脉、五臟六腑；赤華紫英，五內生炁也。崖生紫桂，嶺秀瓊林，結瑚為條，植玉為根，騫林含實，赤紫白環，炁行 無庇而生此寶也。三華曜葩於朱景，返香流芳於太玄，內視三明，五香生五炁也。八炁扇颼以長鼓，玉籟空唱而成音，內之無器之音也。龍嗥雲樓，鳳嘯絕岭，毒默萬羅，長蛇千尋，神宮堂堂，仙靈紛紛，巍巍元館，觸類吐津，蓋元始之妙化，實天元之靈根。
　　此即大行梵炁周回十方也。與東向誦經位次圖向背不同。
　　元綱流演圖
　　南北朝元
　　又法曰：元綱流演，比喻人身與天流演者，同人之元炁，發自明堂宮，右腎命門，上為九天之根，屬西北乾方紐。太淵府黃炁上入於心，心屬火，絳宮左旋，流循腦後風門玉枕宮，循入左目日宮，右旋下歷東北箕宿、足少陰大指，流轉一身，周迴一匝。旋轉右肩，係 無色界；纏入右目月宮，然後迴度五常，從三十五分脊骨流入下丹田左腎水宮，衝入肝木，纏脾土中丹田，次過肺金宮，從十二重樓喉管通至泥丸宮上丹田顖門靈谷，總出上元，所謂上通金闕之庭。三宮昇降，上下往來 無窮不息。蓋人以經絡炁周於一身，一日一夜百刻之中，呼吸昇降，計一萬三千五百息，大會於風府者也。脉屬陰，陰行速，猶太陰一月一周天，息屬陽，陽行遲，猶太陽一年一周天，如人之息脉元炁，則應天之常度也。陰陽順則流演循度，陰陽和則天和，詠息和則人和也。
　　契玄章
　　玄中太皇、上帝高真，
　　玄師曰：玄中太皇者，此西元王母八景玄妙之祖炁，亦曰丹皇君，乃上帝之道君，上皇之聖真。
　　泛景太霞，嘯詠洞章。
　　居西元太霞之府，嘯詠空洞靈章以生其萬炁也。
　　金真朗郁，流響雲營。
　　左手執金真玉光，右手擲流金火鈴，流響三十五天天中雲營。
　　玉音攝黑，靈風聚煙。紫虛鬱秀，輔翼萬仙。
　　玉音攝高上之炁，靈風聚辟非之煙，紫景蔚秀太虛，萬仙輔翼朝宗，乃大洞迴風混合祕訣。
　　成真章
　　千和萬合，自然成真。玉文。
　　薛幽棲註：言修真之人，千真和神，萬道合炁，真與神混體，道與炁合形，自然成真也。
　　真中有神：長生大君，子文。
　　度命君也。在臍下命門宮，諱天真液，字飛生上英，絳衣，元始狀。嚴東註：字吁員。李少微註：字曰吁育。
　　無英公子，丑未。
　　肝神也。在肝制三魂也。又號元靈素君，諱玄玄，字合符，紫衣，蓮花冠。
　　白元尊神，寅申。
　　肺神也。在肺拘七魄也。又號白元洞陽君，諱鬱靈標，字玄夷絕。素衣，蓮花冠。
　　薛幽棲註：無英、白元二神，居洞房宮，宮在眉間直入二寸。無英亦時在肝，白元亦時在肺。
　　太一 卯酉
　　太一在腦，總眾神也，為身中百靈之尊，眾神萬炁之主，故稱太一。諱務猷收，字歸會昌。又曰太一真諱規英，字化元。如嬰兒形，黑上而赤下，衣上紫繡下紫錦，坐金牀與玉帳。右手執北極之星，左手執北斗，頭戴通天之冠，腰帶流金之火鈴。
　　司命 辰戌，
　　上帝司命也。在心主炁，納生元也。諱理明初，字玄度卿，其形白上而青下，面圓正等，黃衣、芙蓉冠，元始狀。
　　桃康 巳亥。合延 午。
　　兩腎之神也。桃康住臍，保精根也。號合會神，姓桃，諱康。紫衣，蓮花冠，執長生玉籙在左下。合延居腎，守命門也。號命門君，亦姓桃，諱迴孩，字合精。朱衣，芙蓉冠，執天皇象符在右下。桃康、合延二神，諱字乃交互而言，非的正也。
　　存思圖
　　執符把籙，保命生根。
　　並執兆玉符玉籙，保兆命元生根。
　　上遊上清，出入華房。
　　上清布三華離便之房，以內言之，身中華房心也。
　　八冥之內，
　　八脉冥會也。
　　細微之中，
　　細微之中以通元炁。
　　下鎮人身，泥丸 腦也 絳宮 心也，
　　此諸真神以太一為主，皆是上清太微宮中之神也。分釋降炁，下入人身之中，故時復上遊上清，出入三華之房，大包八極，細入毫芒，下鎮人身，則或在泥丸，或處絳官。
　　玄師曰：太一含華如蓮。太一之房蓮華未開。 
　　太一含華之圖
　　心包八脈上通九色內含五彩太一含華如蓮
　　玄師曰：上清者，心之華房也。太一含華，其形自然，太一元君居之，如蓮華之房，心未開之。丹華入冥者，身有八脉，冥會之處，盡總於心也。細微之中，以通元炁，同注泉源之所也。如草木肢脉，比人身赤文血脉之道路，一體經絡之榮衛也。
　　中理五炁，混合百神。
　　玄師曰：中理五炁者，理五神之妙炁於中元五炁之中，百神混合於內也。大洞回風混合之法。
　　十轉迴靈，萬炁齊仙。
　　萬炁者，萬神也。天尊說經十遍，天開為之十轉，則迴百靈以成性，變萬炁以俱仙。玄師曰：十轉之法，天尊十遍說經，五行生成之道也。先五遍則得五行之生數，聾盲喑啞，跛痾痼疾，痊愈復形。後五遍則得五行成數，乃至聖胎疑靈，回骸起死，桔骨變仙，更生成人也。詳載大法。此二章乃靈中之靈，寶中之寶，上品之首。所謂玉晨道君云受元始度人無量上品者，是斯也。
　　街華章
　　仙道貴生，無量度人。上開八門，飛天法輪。罪福禁戒，宿命因終。
　　八方法輪之門中，有罪福之場，各有禁戒，宿命因緣事迹，具載《法輪經》。
　　普受開度，死魂生身。身得受生，上聞諸天。諸天之上，各有生門。
　　《權道圖》云：開門，人道，乾宮，通天之絳宮；休門，釋道，坎宮，通天之明堂；生門，仙．道，艮宮，通天之玉堂。此三門在三天之上，吉道也。出之遇福。死門，鬼道，坤宮，與死炁相通；杜門，業道，巽宮，入死戶。傷門，地獄道，震宮；驚門，畜生道，兌宮。此二門乃二炁交分之路。景門，神道，離宮，在陽炁終絕之地。然此八門，有吉有凶，凶則死戶，吉則生門，故經云諸天之上，各有生門。雖凶門亦有通天受生之吉道。已上正文，元始天尊所說，玉晨道君紀錄。
　　三界章
　　中有空洞謠歌之章，魔王靈篇，辭參高真。
　　此玉晨道君紀述。
　　第一欲界飛空之音：
　　欲界六天，自皇曾天至魔夷天也。中有魔王，諱郁默，作飛空之歌。欲界最居下位，故云第一。
　　人道眇眇，仙道莽莽。鬼道樂兮，當人生門。天道貴生，鬼道貴終。仙道常自吉，鬼道常自凶。高上清靈爽，悲歌朗太空。唯願仙道成，不欲人道窮。北都泉曲府，中有萬鬼羣。但欲遏人筭，斷截人命門。阿人歌洞章，以攝北羅酆。束送妖魔精，斬馘六鬼峰。
　　薛幽棲註：斷首曰斬，截耳曰馘。酆山有六峰，峰各一宮，既有六宮，故云六鬼峰。六宮名見前章北都羅酆註。李少微註：作鋒。六天，鬼賊也。鋒言其先鋒。鋒，銳也。
　　諸天炁蕩蕩，我道日興隆。
　　第二色界魔王之章：
　　自越衡天至曇誓天，凡一十八天為色界，謂在欲界之上，故云第二。魔王諱摩羅。
　　落落高張，
　　二十八宿也。
　　明炁四騫。
　　光華如此也。
　　梵行諸天，周迴十方。二＋八宿訣。
　　元綱流演之法也。
　　元量大神，皆由我身，我有洞章，
　　誦洞章法，按大法。
　　玄師曰：《西元龜山元錄》內有丹皇飛玄紫文空洞靈章，是色界魔王稱我有洞章者，正此文也。
　　龜山丹皇飛玄紫文空洞靈章
　　飛玄紫炁凝靈根，法曰：飛玄自然紫雲之炁，元始祖炁也。天元之靈根，見前元綱流演法。綱維玉虛總萬神。空中鬱勃結自然，飛玄之炁鬱勃自然，凝結太空之中。上有稜層十二傳。玉樓峨峨耀景雲，流精紫闕帶金軒。瓊堂璋鑠繞八騫，八騫者，八景也。重樓十二金臺，玉樓九宮三田十二神室，上有流精紫闕金華之堂、瓊瑤之室，有自然紫雲之炁，見前元綱流演法。中有青金九靈仙。丹房真母號精延，按大法玄師曰：中有梵炁之主、雌一真母居，為九靈太妙白玉龜臺。玉光金真梵炁祖母元君，青金丹皇大道君也。又曰下元梵炁之母，合延之神也。飛青羽楊晨嬰冠。服色也。手執玉節握靈旛，五色命魔對帝尊。存手握五色命魔寶旛，乘空步虛至玉京山，上朝元始也。《宗壇祕訣命魔密呪》具載甚詳，茲舉其略。把持符籍當生門，執符把籙，保命生根。咀日嚼月嗡醴泉。採日月之精華。金醴玉泉，見前章開明三景註。離羅吐輝鍊五魂，即中理五炁也。內充外溢絳府欣。內外，常冥也。絳府，心也。金光煥煥形正圓，圓象也。從朔入金色渾淪。朔，北也。腎屬北水宮。金，西也。肺屬西金宮。按《元綱流演法》，人之元炁發自明堂宮右腎命門上，屬西北乾方紐太淵府，黃炁上入於心。心屬火絳宮，左旋流循腦後玉枕宮，循人左目日宮，右旋下歷足少陰大指，流轉一身，旋轉右肩，入右目月宮，然後回度五常，從三十五分脊骨流入下丹田左腎水宮。衝入肝木，經肝土中丹田。次過肺金宮，從十二重樓喉管、通至泥丸宮上丹田顖門靈谷，總出上元。唯有開明曉此言，本經後序曰：得道者乃當洞明至言也。日五月十朝北元。修其道，常以正月、二月、三月、四月、六月、七月、八月、十月、十一月、十二月。五月、九月、不在行持。一年計十月，每月三日、五日、七日、九日、十五日，一月五遍。清齋誦飛玄紫文．內思如法，一月計五日，見註後。刻見華蓋領仙君，紫炁左迴與斗連。歷度四七二＋八宿也入金門，元綱流演之法！存思北斗華董之中，有紫雲之炁，從斗罡左過，歷度二十八宿竟，還金門之上，叩齒心拜。正是丹皇校萬仙。有明此訣加精動，祕念密思每令分。妙景感會得要文，三年當審保長存。九年乘空駑羽裙，鳳衣輕翔昇龍山。俯仰九靈謁玉晨，得為靈寶大真人。雙手玉清訣，頂碧玉七辰交泰冠，青羽飛雲之衣，朱履絳裙，佩靈寶三境神劍，負五色圓象。修其道，常以正月、二月、三月、四月、六月、七月、八月、十月、十一月、十二月；五月、九月，不在行持。一年計十月，每月三日、五日、七日、九日、十五日，一月五遍。清齋誦飛玄紫文一遍，以夜半後、露出中庭，仰思北斗華蓋之中，有紫雲之炁，從斗罡左迴，歷度二十八宿竟，還金門之上。若天陰 無光，當於室內默念內思如法，每令分明。思畢，心拜四過，叩齒三通，仰祝日：天庭朗清，《大洞經》云：眉間入一寸為明堂，三寸為丹田，亦名泥丸官。明堂上一寸為天庭官。《紫微夫人呪》曰：開通天庭，使我長生。幽谷一作靈堂啟真。幽谷下元，腎宮也。靈虛，按大法，西元王母內禁靈虛宮也。流雲徘徊，金華四騫。中元金華。金華宮與龍山連字三宮，昇降之法也。丹皇敷輝，雲飛紫軿。是夕開陳，青金校仙。成我上願，體應自然。結命月華，保年日根。三靈合景，即開明三景也。永停龍山。密行清披，請如所言。祝畢，便口引紫炁二十八嚥止。行此三年，刻有神仙降兆寢席也。身有紫雲映絡一形，九天書名，九年必獲上仙也。此章亦名鍊度金門大呪。
　　萬遍成仙。
　　按大法一月五遍，依洞章法，取斗中紫炁萬遍，名外侍八瓊丹。一千遍，夜有神光出沒。二千遍，一身有光。三千遍，滿室有光。四千遍，舊病新疾殘靨宿痕皆去，色反嬰童。五千遍，地司除死名．玉清書生錄，百靈侍衛。六千遍，舉身有光，洞照百步，夜可細書，鬼物不隱，預知未然。七千遍，吹噓百物，可起死屍。八千遍，呵呪五金，皆成至寶，光生圓象。九千遍，丹成如日，面生金容，骨秀五香，三天注仙。萬遍道備，位證真人。
　　仙道貴度，鬼道相連。天地眇莽，穢炁氛氛。三界樂兮，過之長存。身度我界，體入自然。
　　體入自然，證大洞也。
　　此時樂兮，薄由我恩。龍漢蕩蕩，何能別真。我界難度，故作洞文。變化飛空，以試爾身。成敗懈退，度者幾人。笑爾不度，故為歌音。
　　第三無色界魔王歌曰：
　　自皓庭霄度天至秀樂禁上天，為無色界四天。謂在色界之上，故云第三。魔王諱韶。
　　三界之上，眇眇大羅。上無色根，雲層峨峨。唯有元始，浩劫之家。部制我界，統承玄都。有過我界，身入玉虛。
　　身入玉虛，證大洞、為仙真也。
　　我位上王，匡御眾魔。空中萬變，穢炁紛葩。保真者少，迷惑者多。仙道難固，鬼道易邪。人道者心，諒不由他。仙道貴實，人道貴華。爾不樂仙道，三界那得過。其欲轉五道，我當復奈何。
　　三界歌章乃魔王所述，皇人所書，道君所紀，非二章也。
　　此三界之上，飛空之中，魔王歌音，音參洞章。誦之百遍，名度南宮。誦之千遍，魔王保迎。萬遍道備，飛昇太空。過度三界，位登仙公。
　　玄師曰：此是誦三界魔王歌章，非二章也。
　　敬形章
　　有聞靈音，魔王敬形，敕制地祇，　戌文。
　　至受鍊更生三十二字、敕制地祇之文，黑書，敕當處土地，令敬迎誦章學士也。
　　侍衛送迎　某人，拔出地戶，五苦八難，七祖昇遷，永離鬼官。魂度朱陵，受鍊更生。　戌文挑。
　　玄師曰：心形皈信，諦聽誦者，遂獲九品善果。敕制乃元始天尊所降，玉晨道君所述。
　　是謂無量，普度無窮。有祕上天文，諸天共所崇。泄慢墮地嶽，禍及七祖翁。
　　天實章
　　道言：此二章
　　按大法玄師日：二章者，前章自元始洞玄靈寶本章至列言上清，是一章也。後章自元洞玉曆至辭參高真，是二章也。三界歌章，非二章，止是魔王所述。
　　並是諸天上帝，及至靈魔王隱祕之音，皆是大梵之言，非世上常辭。言無韻麗，曲無華宛，故謂玄奧，難可尋詳。上天所寶，祕於玄都紫微上宮，依玄科四萬劫一傳。若有至人齎金寶，質心依舊格告盟十天，然後而付焉。
　　傳付授受之條，上天之科立四萬劫，乃舊劫之格。
　　十天，東方九炁青天、南方三炁丹天、西方七炁素天、北方五炁玄天、東北東南西南西北四梵炁天、上方一炁昊天、下方一十二炁皇天。告盟十天，大券朱書，面乎十天而分之。
　　元始無量度人上品經法卷之三竟
　　元始無量度人上品經法卷之四
　　太上三五都功職籙弟子陳椿榮集註
　　普度章
　　道言：夫天地運度，亦有否終。
　　運是劫運，度是度數。
　　成玄英註：否終者，否是陽九百六；終謂三界消亡。陽九百六者，按《周易》大衍十九年為一章，四章為一部，二十部為一統，三統為一元，一元四千六百二十年，其中通有五十四年水旱。陽九者，陽數奇，極於九；灾應之時，大則九年之旱也。其次則七年、五年、三年、一年之火也。陰數偶，極於八，灾應之時，則八年、六年、四年、二年之水。百六初入元，一百六十年，陽數奇，有小旱之灾，故云百六之灾。通論陽九百六之會者，初入元，三百年為小陽九、小百六，九百年為大陽九、大百六。大則大旱九年、大水八年也。《漢書》云：四千六百一十七年為一元，數盡三元為大劫之終，天地消亡也。三元合一萬三千八百五十一年。初入元一百六十年為一小灾，故云百六否終之義，略舉如前也。
　　日月五星，亦有虧盈。至聖神人，亦有休否。末學之夫，亦有疾傷。凡有此灾，同炁皆當齊心修齋，六時行香，十遍轉經，福德立降，消諸不祥。無量之文，普度無窮。
　　玄師日：六時者，半夜、平旦、食時、日中、哺時、黃昏，六陽時也。
　　陰鍊章
　　道言：夫末學道淺，或仙品未充，運應滅度，身經太陰，臨過之時，同學至人為其行香誦經十過，以度尸形如法。
　　依五鍊生尸之法，以度尸形，其鍊度尸形之法，出《靈寶五鍊生尸經》九鍊生化章。
　　魂神逕上南宮，隨其學功計日而得更生，轉輪不滅，便得神仙。
　　保鎮章
　　道言：夫天地運終，亦當修齋，
　　修靈寶金籙齋。
　　行香誦經。星宿錯度，日月失昏，亦當修齋，
　　修天皇九曜齋。
　　行香誦經。四時失度，陰陽不調，亦當修齋，
　　修五帝育物齋。
　　行香誦經。
　　請雨祈晴，修洞淵五神齋。
　　國主有災，兵革四興，亦當修齋，
　　修太一聖真齋。
　　行香誦經。疫毒流行，兆民死傷，亦當修齋，
　　修長生保命齋。
　　行香誦經。師友命過，亦當修齋，
　　修靈寶黃籙齋。
　　行香誦經。
　　玄師曰：所立齋法，世並有科。此六條，正是學士修誦大法、功行之要。道凡遇一切厄會，當修齋行香誦經，必獲真人之位，所謂得為金闕臣也。詳見大法。
　　夫齋戒誦經，功德甚重，上消天灾，保鎮帝王，下禳毒害，以度兆民。生死受賴，其福難勝，故曰無量普度天人。
　　當默運慈心，普及一切，悉為禳厄解難，以陰修善功也。
　　至言章
　　道言：凡有是經，能為天地帝主兆民行是功德。有灾之日，發心修齋，燒香誦經十過，皆諸天記名，萬神侍衛。
　　修齊誦者，獲三品善果。
　　右別至人，剋得為聖君金闕之臣，諸天記人功過，毫分無失。天中魔王亦保舉爾身。得道者，乃當洞明至言也。
　　誦此經，當周十遍，體元始說經周迴之意，未通經中深義，不得懈怠退志。功成之後，心府虛靜，塵穢不侵，自然通達真旨。
　　自道言此二章、至洞明至言也，太上玉晨大道君後序。
　　大洞章
　　諸天中大梵隱語無量音
　　此是題目也。嚴東曰：隱者有四，一隱名，二隱諱，三隱事，四隱語也。李少微曰：按《內音經》云：元始天尊於赤明世界栢陵舍座，是時雲霧鬱勃，三日三夜，玄陰不解。五老上白天尊曰：今日侍座，所未曾見。天尊演教，則河海靜默，山嶽藏煙。今日晝陰，天人惶懼，不審何故？天尊告曰：今日諸天發瑞，靈應自然，玉字煥爛，障蔽天光，咸令四座暝目伏聽。俄頃，天炁頓啟，冥暗消豁，五色光明，洞照十方。忽有靈書，字方一丈，於空玄之上，文彩爛煥，八角垂芒，精光亂目，不可得看。天尊普告曰：此靈書八會，字無正形，其趣宛奧，難可尋詳，可注筆解之。於是天真皇人受天尊明命，注解其音，分其分度，三十二天，天各八字，並飛玄自然之書；合五方飛玄之炁，以和八字之音，名曰大梵隱語無量洞章。
　　道君撰
　　太上玉晨大道君，為靈寶教主，撰此靈書中篇三十二天玉字成經，為雲篆光明章。
　　元始靈書中篇：
　　此道君自標於題目之下。
　　此正文大梵隱語之音。
　　大法中篇，是三十二天大梵玉字內音。無量隱語之旨，乃元始祖炁靈書中禁之篇。玉晨道君所撰，天真皇人所書也。內隱大洞祕諱、五劫開圖之旨，凡二百五十六言，分置三十二天，天各八字，內按乾、坤、坎、艮、震、巽、離、兌八卦，支變八八六十四卦，一句按一卦也。通貫六十甲子，乾、坤、坎、離四卦，出於六甲之表，不在甲子之限。
　　李少微曰：今所註者，一依天真皇人內音訓釋，或刪繁取要，或加字益明，回互經文；不依輪次者，務使人速見其意也。
　　東方九炁青天自然玉字
　　亶樓阿蒼，丁丑。 無惒觀音。戊寅寅文。 
　　李少微註：此八字，皇曾天內音也。亶者，坦然廣遠貌。樓者，玉京山下長樓。亶遠廣遠，上承玄都之宮，亦謂之樓都。阿者，玄都宮阿那之神名，主大梵之炁，阿那鳴樓都之鼓以集眾真，上朝元始。薈者，帝君遊臺之名，薈蔚華秀。無者，太無也。言太無之中，自然生真也。惒者，田月門戶之名。觀者，觀覺天中帝君之諱。音者，八字之音。人能誦八字之音，則真人乘金輪以開冥，玉女揚華旛以披鈕。觀覺主長夜之錄、四冥拔九幽之府，七祖披朗，朽骸還生也。
　　須延明首，。己卯。 法攬菩曇。庚辰丑文。 
　　此八字，玉完天內音也。須延者，玉完天西北闕名也。大劫數交，須延開而玉真上聖於是而回。明首者，元始之都候也。元始開運，則都候啟道，梵炁自朗。法者，法輪罪福之場。攬者，攬覺天中帝君之諱。菩者菩提，曇者曇頤，並上元真人也。人能誦此洞章，則法輪引籍於司命，攬覺度魂於更生。菩提執九色之麾以輪運，曇頤旋十絕之旛以停椿。天地得之則不價，萬物得之以長存。
　　稼那阿奕，辛巳。 忽訶流吟。庫中指中文。 
　　此八字，何童天內音也。稼那者，天中正圖先生之號，領人生死圖錄，總主神仙，治金華宮。金華宮與龍山連宇，煒燁玉清之上，蔚勃洞虛之中。阿奕者，七寶林中樹名也。實上聖之進圃，真人之戲園。忽者，覺也。飛天神王之諱。訶者訶摩，天中呼元始天尊為訶摩。劫運終則訶摩開化教法，普度天人。將來劫壞，真經隱藏，天尊已知，預為流布歌吟也。人能誦此洞章，正圖先生則削罪錄於長夜，注生名於南宮也。
　　華都曲麗，癸未。 鮮菩育臻。甲申卯文。 
　　此八字，平育天內音也。華都者，天中太極宮青華門之別名。曲者，天中有梵天神人飛行太極之上，爽靈風之炁，歌洞章之曲。麗者，太和玉女之名。＇鮮者鮮雲，即慶雲也。菩者，天中菩樓也。育者，天中帝君之隱名。臻者，至也。育帝常乘八景之輪，道觀八極，至於鬼神之家，回十絕之旛以召魔舉仙。人能誦此洞章，飛天遙唱，三界司迎，七祖出夜，上昇南宮也。
　　答落大梵，乙酉。 散煙慶雲。丙戌辰文。 
　　此八字，文舉天內音也。答者，天中玉闕名也。落者，宮闕落落然也。大者，大宥天尊開運之初，皆放大赦，謂之大宥，使三惡道空，九幽罷對。梵者梵炁，能開龍漢之劫。散煙者，真人散香於玉闕。慶雲者，五色備也。慶雲接乎紫館，飛天舞乎空輪也。
　　飛灑玉都，丁亥。 明魔上門。戊子巳文。 
　　此八字，魔夷天內音也。飛者，飛天神人之名也。天地政運，淪於延康，冥冥無開，飛天啟光。於是散輝，諸天受炁也。灑者，龍漢一會，倏欻而回也。玉者，玉真魔夷天帝之諱，主開度幽難。都者，九幽之酆都也。人有善功則玉真開長夜之戶，酆都度八難之場。明者，解八字之義也。魔者，魔王也。上者，上帝也。門者，門下也。人能明解八字之義，則魔王敬伏，上帝育養於始生之神門，門下韓君司錄度筭南宮，慶流九族，生死蒙恩也。
　　無行上首，己丑。 回蹠流玄。午文。 
　　此八字，越衡天內音也。無者，上道也。言元始之炁，開明無上之道。行者，天元之綱紀，維羅八極，梵炁彌布，流行不息也。上首者，北斗之罪宮也。回者，轉也。蹠者，履也。劫運之初，元始則履空而輪轉，布化十方。流者，流晨之光，照長夜之府。玄者，空也。越衡天上玄都之景，有空峰之山，萬聖之所遊，生死之所歸。道未備足，身應滅度，魂升空峰，受鍊而更生也。
　　阿陀龍羅， 四象吁員。庚寅中指上文。 
　　此八字，濛翳天內音也。阿者，天中有九折之山，連阿栢屬。陀者，山上之樓，上通玉清之炁。帝君常乘三素之雲，上遊阿丘之嶺，下監萬生之罪。龍者龍山，與阿陀相去九億萬里。羅者，日月之名。《玉緯》曰上清九天真人，呼日為濯曜羅。言山勢相交，日月明於峰山。四者，四極之宮，東華、南極、西靈、北真也。四極真人主生死命籍。象者，象輪之車。真人常乘象輦，遊行三界，校人生死罪錄，開度學道之人。吁者，吁育天帝之諱，為南宮度命君，主鍊度朽骸。員者，日中生童，主灌津於天人。人能誦此洞章，則玉名入帝簿，生死度南宮，四極給自然之羽車，七祖歡於福堂也。
　　誦畢，叩齒九通，即臨目存九靈妙炁，青玉之光，從東方無極玄虛中來。良久，微誦玉晨君祝。
　　東方八天無量音玉晨君祝曰：
　　森廓連華闕，神尊帝一真。靈虛交日月，玄覺照冥津。玉關回運數，梵炁啟都明。麾旛揚洞唱，天君秉化輪。金華領仙籙，鬱帶龍山宮。寶秀煥珍景，宴戲高上墉。霏煙散妙靄，陶精養我形。飛天觀劫會，贊詠元始文。太極建青籥，晨輝布發生。爽耀應穹觀，熙怡存玉嬰。皇育旋景輿，昇度七祖魂。彌範流飛綱，周維天地根。祥霞翳霄仞，紫館真人君。軒奕青玄府，滅試摧邪兇。道應混高元，神結泥丸精。靈丘三素雲，羅耀交琳峰。七九齊至用，三五合同功。併協沖和德，變鍊超仙宗。祝畢，存前九靈妙炁，青雲九重，覆匝身形。
　　九色玄龍導從左右密呪曰：
　　赤明開圖，八炁回真。總統元關，青帝大神。流化九外，纏綿我身。靈音八書，六十四篇。洞明天地，與我合仙。運政龍駕，上昇帝轅。呪畢，引前九靈妙炁九嚥。混合五臟如瑠璃映照之色。行之九年，致青芽九炁之精，身生光明，徹見虛無。萬遍道成，即得飛行，七祖同福，皆昇南官。
　　南方三炁丹天自然玉字
　　南爓洞浮，辛卯。 玉眸談說。壬辰巳文。 
　　此八字，和陽天內音也。南爓者，南方有流火之庭，飛焰煥乎八方。洞浮者，洞陽宮炁炎而浮流也。玉眸者，流火之膏鍊身體則生玉光，明如眸子，故曰玉眸。諸學人始得道者，皆詣流火之庭，南極真人以火膏洗鍊蕩除塵垢，得與真人為侶。詵詵然，眾多。
　　梵形落空，癸巳。 九靈推前。甲午辰文。 
　　此八字，恭華天內音也。梵形者，元始天尊在龍漢時號也，至赤明世號無名君，上皇開運，號元始丈人。梵炁化形，隨劫化生，以一神而見，不受胎生，故曰梵形。落空者，元始自空中而生也。九靈者，九華真人也。理於南上宮中，主九幽之下宿對死魂。推前者，九華真人主命錄，推筭死魂前生功德。有善功者，四斗真人書延生之符，而授與之，則得拔度九幽也。
　　澤菩臺，乙未。 綠羅大千。丙申中指上文。 
　　此八字，宗飄天內音也。澤者，天中山窟也。其山上有眾龍之窟，山有黃房之室，一名玉容之堂也。者，玉晨道君之內名也。理於黃房之內，混大劫而不終，經龍漢而更明，故幽中而悅焉。菩者，飛天真人之隱號，有無數之眾。臺者，玉臺也。處於澤山之陽。綠羅者，月中夫人，字羅英，容色如玉，著綠帔青衣，故曰綠羅。上乘大羅之天梵行之炁，運度之關，以應天地之數，終於大劫。既受交於日月，則會於玉臺之上也。大千者，世界之數。陸先生云：以千數至千，即千千，為小千；小千數至千為中千，中千數至千為大千。千中之大，故曰大千。人能誦詠洞章，則得駕羽輪之車，昇黃房之室，遊玉臺之上，覽大千之境也。
　　眇莽九醜，丁酉。 韶謠緣邅。戊戌午文 
　　此八字，皇笳天內音也。眇者，天書玉字，淪於延康之中，翳而不彰，眇眇然也。莽者，龍漢開運，其文復明，莽莽然也。遇其道，男女並皆壽三萬六千歲，其運之極，又經一劫，九炁各生一獸，以害惡民。其劫既開，而九獸號為九醜之鬼。北帝上真主生死圖籙，故立九醜以輔三官，數極九九八十一萬度，天炁之交，九醜當得輔，號為九都使者。韶者，皇笳天神霄王之內名。神霄王是魔王之神，主常試學道之人正與不正。魔王作謠歌以亂人心，心固者，王即保舉，徑昇皇笳天中。緣邅者，南北二斗君之內諱也。人有善功，列言於南斗，南斗即度三界之難，技九幽之苦，告下魔王，不敢敗害也。人行惡則三官列罪於北斗，北斗即告下魔王滅魂，付九幽之下，充長夜之役。皇笳天上有金華之山，學成得道，皆詣金華山，受太一之信，以制滅魔試。然後得乘景輪之車，遊宴八方。九炁者，按《三天正法經》：始炁生三炁，一曰赤洞，二曰白章，三曰青浩。元炁生三炁，一曰綠昺，二日黃景，三曰蒼混。又曰：白遁玄炁生三炁，一曰紫融，二曰碧炎，三曰黑演。．謂之九炁也。
　　雲上九都，己亥。 飛生自騫。庚子未文。 
　　此八字，堂曜天內音也。雲上，飛天神王之諱。開龍漢之劫，啟赤明之運，數自然之書，立天地之根也。九都者，三象既分，而有九層之臺，處乎玉京之山，煥乎空玄之上，飛天神人常散百合之香，流五雲之華，以觀飛天真人。臺上有太真玉郎，一日三回十絕之旛，則諸天上帝三朝玄臺，誦詠洞章也。飛生，南上更生之神名也。學士能誦洞章，諸天稱慶，飛生為開不死之路，流長生之炁。下鍊五魂，則八景存焉。自，從也。騫者，騫林也心既共舉人上昇九層玄臺，道於騫林之下，身佩天書，口誦洞章，即得上朝玄都之宮也。
　　那育郁馥，辛丑。 摩羅法輪。壬寅申文。 
　　此八字，端靖天內音也。那者，天王侍郎之內名也。主天四時之炁，梵行虛無之綱，以正端靖天中分度也。育者，天關空輪之名，郁馥斗中靈童之名，常運育輪於太無之中，回十轉以召真天關。十轉則十方大聖上朝玉帝，萬神齊到，而郁馥唱禮焉。，摩羅者，天中大魔之內諱。郁馥一唱，魔王束形。學者知四時之炁，十轉之關，則入法輪之門，乘八景之輿，昇唱玉清之中，上朝紫微之臺也。
　　霐持無鏡，癸卯。 攬姿運容。甲辰百文。 
　　此八字，恭慶天內音也。霐者，天中都監神之內名也。持者，龍淵之名。眾龍蟠乎其中，御金嬰而運東井之華以灌天真。華者，日中黃華之精沃注東井之流津，無窮之源也。無鏡者，飛天神王諱也。遊乎大羅之上，出無色之光，度學道之人。攬姿者，三界之門名。人之此號神王則開長夜之府，技九幽之魂，以度三界之門也。運容者，玄和玉女之右。人得度三，界之門，運容則以朱靈之炁，導之于形，太和之津，灌之于神，上昇福德之堂，保劫運之無窮矣。
　　馥朗廓奕，己巳。 神纓自宮。 丙午四指上文。 
　　此八字，極瑤天內音也。馥朗者，天中玉京玄臺之別號。西靈真人常誦洞章，以遊其上。廓奕，天中神公之內名，與元始同生，為玄炁之範，教學仙之人。神纓，紫微宮靈童也。主滅度之尸。若得神縷歌無量之章，則反形於三鍊之房，受自然之炁，歡無窮之齡也。人能明八字之音，則神公為開長冥之戶，昇更生之門，上登玉京之臺。
　　誦畢，叩齒三通，即臨目存三靈妙炁、赤輝之光，從南方無極玄虛中來，良久，微誦玉晨君祝。
　　南方八天無量音玉晨君祝曰：
　　和陽煥明奕，炎暉玉鍊顏。虛梵隱玄邈，空朗昭神功。九華破幽錄，四極延生津。黃房晨景居，綿綿保長存。窈窕騰月妃，萬界超劫輪。混洞翳玉書，龍漢明耀晶。神文攝六天，察制妖魔羣。邪試莫我干，列名標上清。超度五苦難，逍遙玄仞峰。飛神開大運，明觀九雲重。南上鍊我魂，旋蓋遊騫林。汎靄纏虛綱，十轉回天關。大魔咸來賓，八景朝紫微。龍淵注東井，黃華養我真。大羅無色光，寂度無窮人。朱靈協至炁，太和昇福堂。玄臺映鬱蕭，誦洞遵西靈。神公布玄範，反嬰齊自然。祝畢，存前三靈妙炁絳雲三重，覆匝身形。
　　朱雀鳳凰翱翔前後密呪曰：
　　三炁徘徊，靈鳳來飛。玉音八字，爛煥紫微。吉日大慶，我道洞開。朱丹哺飴，仰吸靈輝。身生水火，絳帔羽衣。登空飛步，足踐鳳梯。周旋八天，七祖相隨。
　　呪畢，引前三靈妙炁三嚥，混合五臟如日輝映照之色。行之三年，致朱丹三炁之精，反白改容，萬劫不傾。七祖超昇，上生福堂，反胎仙家，即得更生。
　　西方七炁素天自然玉字
　　刀利禪猷，丁未。 婆泥咎通。戊申申文。 
　　此八字，孔昇天內音也。刀利者，南方無極世界之號。禪是刀利之國，亦日禪黎。其國有洞陽宮流火庭，靈文始於流火受鍊，瑩飾光明之後，刀利之國改為福德之堂。苦魂得度入洞陽之宮。猷者，南上好生君之名。婆泥則火鍊池之靈童也。咎通是刀利世界魔神也。常遏人生路，若人知好生君名得度洞陽之宮，及詣火池受鍊，即更生福德之國，則魔神奉焉。人能誦八字之音，則刀利世界無極靈官侍衛其身，徑詣南宮，仙人司迎，上昇三炁之天也。
　　宛藪滌色，己酉。 太眇之堂。庚戌未文。 
　　此八字，皇崖天內音也。宛藪者，皇崖天帝內名也。主開度太漠之經，以明八字之文。明道既彰大羅之上，蔚然澄清也。滌色者，色界上飛天真人名也。乘景雲之車駕九色之龍，遊色界之上，出入玉清之中。蕩除穢炁，開度善根之人。太眇之堂者，化生堂也。空洞之化，結自然之章，坦然廣大，開度萬生曆也。學人通八字之音，則飛天真人降景雲之車，載兆上昇、化生之堂也。
　　流羅梵萌，辛亥。 景蔚蕭嵎。壬子四指上文。 
　　此八字，極風天內音也。流者，極風天帝諱也。處乎紫霄之上，遊觀玉京之山。羅者，月女之諱。主王遊宴之儀，流輝極風之天，洞照九玄之真也。梵者，飛天真人名也。主回九天之關。萌者，元始天神也。固極風之根。景者景皇，四極上真人也。蔚者蔚秀，景霄仙人也。並理玉京臺，歷校長夜之中，開度善根之魂。蕭者蕭仞，白素元君之宮也。嵎者，蕭仞之竭，對賓之所也。人能常誦洞章，乃得駕九色之霄，上昇景皇之臺矣。
　　易邈無寂，癸、 宛首少都。甲寅酉文 
　　此八字，孝芒天內音也。易邈者，始皇孝芒天中天王之諱。無者，虛無。寂者，寂寂是虛無寂寂之庭也。言此天王從龍漢而來，至赤明而出，居乎虛無之內，處乎寂寂之庭也。宛首，太上道君之內號，駕八景玉輿，策三素飛雲，開元始玄奧，演大法以度人。少都者，日中靈童名也。散日精以灌真流，飛華以拂塵學人。知八字之音，則天王飛景雲之輿降三素之軿，度身三界之上，進入寂寂之庭也。
　　阿濫郁竺，乙卯 華漠延由。丙辰戌文 
　　此八字，翁重天內音也。阿濫者，翁重天帝諱也。乘景霄之輪，進九層之臺，處玉樓之上，唱洞章以伏魔王。郁者，郁默天中魔王隱名也。竺者，欲也。是魔王都伯恒在欲界之上，誦空謠之歌。華者，言色界光華也。漢者，砍界沙漢不可尋也。延者，束鬼之庭。由者，禁鬼之防。天王詠無量之章，則天魔應響而束首，羣鬼請由而伏形。奉之者九祖開泰，修之者灰骸更生也。
　　九開自辯，丁巳 阿那品首。戊午亥文 
　　此八字，江由天內音也。九開者，大演之初，天地未判，輪轉三炁，開為九分。九度既明，九位乃列，陰陽萬品於是而生。自然，明辯也。阿者阿丘，江由天帝諱也。乘九色之龍，駕三素之軿，上登龍山之嶺，遊觀九玄之中。那者那邪，飛天神人之隱名也。飛行三界，歷校長夜之中，拔度善人之魂。有知八字之音，則天王品度兆身，入飛天之眾首，化枯骨成童子之顏矣。
　　無量扶蓋，己未 浮羅合神。庚申子文 
　　此八字，阮樂天內音也。無量者，天中無量大聖之始神也。總統飛天神人，受其品量而得昇遷。扶者，更生真人之內名，校長夜之錄簡，善惡之根。蓋者，玄中福堂之號也。浮者，幽夜之魂，受真人開度，謂之浮也。乘運而歸，上昇福堂也。羅者，大羅也。開大千世界，召更生之賓，詣大羅之天，削死三官。合者，合慶也。神者，神公也。是大羅丞相。人能知八字之音，與神公合慶，受度為更生之賓，故曰合神。
　　玉誕長桑，辛酉 
　　栢空度仙。 壬戎四指中文 
　　此八字，曇誓天內音也。玉誕者，曇誓天玉都名也。長桑者，天中騫林，亦名桑林，覆廕東華之宮。葉上有大洞之章，紫書玉字，煥乎上清。下有扶桑之樹，上森騫林之叢，碧雞鳴其蓋，青霞翠其峰，神風流反香之草，鼓桑林百籁之音，神風一鼓，洞章成音，故曰栢空也。度仙者，飛天神人也。常以雞鳴之始，登玉臺之上，來取五方雲芽，仰咽三辰之光，簡學仙之人生死錄籍，開度九幽之魂，昇入法輪之門也。
　　誦畢，叩齒七通，即臨目存七靈妙炁白華之輝，從西方無極玄虛中來，良久，微誦玉晨君祝。
　　西方八天無量音玉晨君呪曰：
　　洞陽映霄闕，受度好生君。靈童火鍊攻，福館涉生津。太漠明道彰，真人翔景雲。高清布元化，蕩穢除妖氛。接我琅碧輿，昇入微妙門。揚輝浩極家，洞耀九玄真。造化回幽關，杳眇回靈根。景皇連鬱秀，檢校超仙魂。蕭仞白元子，同擔列帝賓。始皇天中王，寂寂虛無庭。玉晨張大範，流慶滌我塵。穹樓演洞唱，收魔束鬼形。三元分化祖，九度悉宣陳。阿丘馳素軿，那邪契所緣。彌羅大聖神，更生陞福筵。逸化乘運歸，削死永合歡。瓊府巍峨境，森扶靄華騫。雲芽揖三暉，享此億遐年。祝畢，存前七靈妙炁，白雲七重，映覆身形。
　　白虎獅子導引左右密呪曰：
　　七炁金靈，八天尊神。白虎策輦，獅子捧轅。七炁纏綿，鍊我成仙。身發金光，映照素雲。內外變化，昇入洞門。七祖出夜，九幽放魂。三徒五苦，長斬惡根。同歡福會，受慶自然。億劫開度，隨運長存。
　　呪畢，引前七靈妙炁七嚥，混合五臟如月晶映照之色。行之七年，致太素七炁之精，停年留世，萬劫童顏，慶及七祖，昇度南宮，反胎更生，世世生仙。
　　北方五炁玄天自然玉字
　　玃無自育，癸亥。 九日導乾。亥文 
　　此八字，霄度天內音也。玃無，是龍漢時飛天之神也。元始始開之炁，溟涬無色之中，玃無乘運而出，凝然而立；霄度既立，自抗不終之劫。育者，霄度天王之內名。九者，育王乘象輪之車，遊九玄之門，轉九機之度，應劫會之期。日者，天中日童。導者，導引和炁。天運之終，日童停光拔度學者，灌以水母之精，導以太和之炁，洗鍊五神，進入朱宮，故曰導乾。
　　坤母東覆， 形攝上玄。甲子戌文 
　　此八字，元洞天內音也。坤母者，太陰之都侯，九靈之母也。理東海扶桑暘谷之淵，常總地機，轉輪元炁，上應天關。天關轉、地軸動，周天一度，水則湧三千三百度。天地炁交，九海冥，一水則彌天。東者，東海受會，制期河源也。履者，水神也。理於崑崙之山，填固巨海，遏斷東井，則地機不淪，保劫長存。形攝者，灾交之時，坤母形出東河之上，攝召鳥母，以鳳車迎學仙之人，上崑崙之墟。鳥母乃水之候神也。上者，坤母上詣帝君，申劫會之期，度學仙之人，言名於玄都之宮也。
　　陀羅育邈，乙丑 眇炁合雲。丙寅四指中文 
　　此八字，妙成天內音也。陀者，天帝之內名，與妙成俱生在雲阿之嶺。羅是月始生之名。陀在雲嶺之上，抱月而明。育者，妙成天神王，名育生，總統十方飛天之神。邈者，天中羽林監神，名神王。常使匡御三界，簡人生死之籍，令魔王保度得道之人。眇者，眇眇高遠也。人得保度，詣羽林受符而昇天，眇眇行於雲宮也。炁者，雲炁也。合者，合景也。既入羽林，結雲炁以成衣，飛昇朱宮，受福天堂，遂與諸天合景而上飛也。
　　飛天大醜，丁卯 總監上天。戊辰子文 
　　此八字，禁上天內音也。飛天者，飛天神王也。天上有飛玄之炁，結成空洞之經，十方神王在空霄之上，誦此經以和自然之炁，接引學道之人。大者，三界之都錄，主生死圖籙。醜者，伯也。是三界之魔王，受事於大醜。學士識其音，則魔王保真身騰三清也。總是飛天都統之官，常攝八會之炁，以促天地之運，監領長夜之官，開度九幽之魂，學士知天中之音，則天魔列言，大醜勒籍仙部而上昇天中也。
　　沙陀劫量，己巳 龍漢瑛鮮。庚午丑文 
　　此八字，常融天內音也。沙者，天中有沙蘭之宮，是紫微之別館，處乎玉清之上，煥乎紫虛之中。陀者，陀丘也。陀丘之眾，有巨萬人皆是新得道受度者也。功德未備，停散其中。劫量者，每至劫運一交，陀丘之眾計功之量，得昇朱陵之宮，受福而仙也。龍漢者，初劫之名，是時大道淳朴，徒有其化，難可為雜也。瑛者，龍漢時飛天神客也。常開度九幽之魂，昇蘭宮之中。鮮者，南宮之童，學人得度，而鮮童鍊其形容於朱陵之上。
　　碧落浮黎，辛未 空歌保珍。 壬申寅文 
　　此八字，玉隆天內音也。玉隆天中常生碧霞之炁。落者，飛天神王名也。乘碧霞之輦，遊玉隆之天，一日三時，引天中眾聖上朝七寶之宮。浮黎者，天王內名也。眾聖上朝而天王稱慶也。空者，天中侍晨之名。歌者，洞章之曲，侍晨一嘯，靈風既奏，音成洞章，故曰空歌。保珍者，學人知八字之音，則昇上南宮，為飛天之賓，保此不終之劫，珍其自然之文，故曰保珍。
　　惡奕無品，癸酉 洞妙自真。 甲戌卯文 
　　此八字，梵度天內音也。惡奕者，天王之內名。昔於龍漢之中，諸緣並盡而過度三界之庭，昇入太虛之館，受九仙之籙，登大聖之號。赤明開運，元始錫為梵度天王。無者，太無真人也。受天王之符，度長夜之魂，品量幽魂之罪福，洞明宿對也。宿對既解，乃入妙化之堂。自者，與也。真者，天真也。太無真人度九幽之魂，洞識宿命惡緣，並盡度入妙化之堂，與飛天而合真也。
　　元梵恢漠，乙亥 幽寂度人。丙子玉清文 
　　此八字，賈奕天內音也。元梵者，元始大梵風澤之炁，抗舉澄漠之精，高而洞浮，懸而不落也。恢漠者，遠而無礙，有而若無，微而不可名，妙而不可尋也。幽兮寂兮，不可見聞，其中有真，其中有精，冥度天人也。
　　誦畢，叩齒五通，即臨目存五靈妙炁紫晶之霞，從北方無極玄虛中來。良久，微誦玉晨君祝。
　　北方八天元量音玉晨君祝曰：
　　開化無上神，霄度凝玄炁。陽華真一精，太和育妙慧。
　　九靈鎮西崑，機化停樞會。鳳車升羽輪，越此大劫津。
　　雲阿擁圓皓，育生天神君。受符羽林宮，藹秀靈霞襟。
　　空霄飛玄章，接舉身超騰。天統攝八耀，開濟九幽魂。
　　蘭宮連紫微，按格昇朱陵。南宮有妙童，琅輝鍊我形。
　　蒼霞浮綠輦，稱慶拱高尊。靈風泛洞響，可寶無窮齡。
　　九仙頒運籙，釋散宿業根。流綱抗虛梵，廓達歸無名。
　　大混百骸紀，徊煙合紫雲。慶垂七葉孫，禍塞三徒源。
　　解滯離塵綱，齊轡逍遙賓。倏忽登龍臺，稽首玉帝前。
　　祝畢，存前五靈妙炁，玄雲五重，覆布身形。
　　飛龜羽蓋蒼鬱前後密呪曰：
　　玄天徘徊，流景上清。大有啟運，八字開明。
　　飛玄澄空，洞陰自生。五炁纏綿，灌我身形。
　　冠帶北單，受鍊洞靈。腎府仙化，內外光精。
　　飛行三界，遊宴紫庭。七祖同慶，歡樂劫齡。
　　七寶林中，反胎更生。長夜出離，南宮記名。
　　黃籙白簡，世世生仙。
　　呪畢，引前五靈妙炁，五嚥，混合五臟，如紫晶映照之色。行之五年，致靈芝五炁之精，還年留景，保命三清，慶及七祖，世世生仙。
　　元始無量度人上品經法卷之四
　　元始無量度人上品經法卷之五
　　無玄章
　　道言：此諸天中大梵隱語無量之音，舊文字皆廣長一丈。天真皇人昔書其文，以為正音。
　　李少微註：《真一五牙經》曰：皇人者，不知其得道之始也。身長九尺，玄毛被體，皆長尺餘。黃帝時在峨眉山絕陰之下，以蒼玉為屋，黃金為座，張華羅之幡，然千和之香。侍者仙童玉女，座賓三人，皆稱太清仙王。黃帝再拜問道，授以五牙三一之文云。
　　玄應章
　　有知其音，能齋而誦之者，諸天皆遣飛天神王下觀其身，書其功勤，上奏諸天。萬神朝禮，地祇侍門，大勳魔王，保舉上仙。
　　御註：有大功德則上帝魔王高真信用，保舉此人於太上仙王之前。
　　道備剋得遊行三界，昇入金門。
　　玄師曰：知中篇之音，齋而誦者，獲乎八品福報。
　　此音無所不辟、無所不禳、無所不度、無所不成。天真自然之音也。故誦之致飛天下觀，上帝遙唱，萬神朝禮，三界侍軒，羣妖束首，鬼精自亡，琳琅振響，酉文。十方肅清，河海靜默，山嶽吞煙，萬靈振伏，招集羣仙。天 無氛穢，地無妖塵，冥慧洞清，大量玄玄也。亥文。
　　玄師曰：中篇之音，有辟禳度成四種無量威神之力。誦之者，獲十六品祥應。
　　已上正文，大梵隱語後序。
　　成玄英註：此明諸天內音冥通慧照之力。冥者，幽深不測；慧者，通照無窮。慧能照空，故云冥慧。高而不極謂之洞，煥耀三清之上謂之洞清。洞者，空也。清者，淨也。 無邊無際，謂之大量。大量之內，唯有真空，真中有精，其中有信，能生真聖，非有非無，常住湛然，微妙莫測。究竟其理，不可尋詳。玄中更玄，故云大量玄玄也。
　　大梵隱語正音
　　東方八天
　　廣生高應，覺元洞虛。應元九真，化交肇圖。文靈運構，宗範元都。感變總括，威招自成。綠岑遷景，皇道含明。天林耀權，炁精育魂。融羅負立，圓英隱昱。期巨神色，洪綱告寧。
　　南方八天
　　章炎通泛，堅敷澄宗。虛象玄華，龍陽儛穹。微正霄艷，淵太凝沖。玄關三紐，大梵飛空。隱覺隆益，天倫慶呈。神戶纏絡，真元散精。淨握明照，徊合升遷。導騫宴雲，靈應騰天。
　　西方八天
　　剛澤徽控，陰唆孤儀。貫炁冥素，宸洞開微。周化幽應，澄輝帝臺。平遐挹虛，恢茂童池。結颷臨育，麗無散開。陽通百六，沈芒隱階。幽廓冥默，真峰會靈。堅丕順道，告命騫林。
　　北方八天
　　龍安洞變，純陽隱玄。方本還炁，象伏高員。神變惠允，解鍊靈根。赤精純道。成號威尊。利雲友常，億仞中丘。鬱成瓊壘。謠音慶流。受位玉室，大憲通幽。玄章煥落，綱輪迺周。
　　中央
　　幽玄還門，荷薩作生。招非化久，法禺詛冀。農頃赤阜，由旬一潤。雲合浮沱，中曲普明。貴虛四光，功篤留胃。華覺填宥，祭為昭達。光天圖晶，貢冷寬從。鬱充沙曇。吝敷肅令。蕖澄太冥，絳咢四迷。北走億遊。咼骨愚羅龍。各齎以散，洛釆於都。審此玄賴，完可六魔。
　　龍章鳳炁大梵之文
　　皆諸天隱諱隱名，見中篇註。
　　觀覺鬱繿，寅文。大明紫靈，寅文。九神度魂，卯文。開闢玉真，辰文。阿奕煒燁，巳文。飛天流音，寅文。輪景帝常，卯文。都靈四指中文。頤臻，中指中文。豁落，中指中文。大宥，中指中文。慶雲啟靈，寅至中指中文。七曜輝魔，恬懀敷榮，離文。虛 無上首，已文。天紀彌宸，午文。四吁育象，未文。濯曜騰精，坎文。煥赫洞陽，離文。浮景玉光，坤文。九靈謠歌，寅文。世元紫堂，四指上文。羅英，四指中文。散景，中指中文。曜明玉房，中指中文。八景總數，卯文。韶主攝精，申文。九都，辰文。騫鬱，坤文。飛生上靈，兌文。密羅淨境，寅文。馥育，巽文。空輪，戌文。灌沃黃華，卯文。坎文。霐運玄明，子文。神宮午文。開廓，辰文。延宛丹庭，亥文。大猷浮景，子文。真定，丑文。化元，貢文。蜒宛，卯文。素眇，申文。王梁澄煙，亥文。蕭峙，戌文。結隅，丑文。景羅七纏，四指中文。秀盤三府，四指下文。流輝九玄，酉文。寂然，中指上文。虛邈，中指中文。飛華，坎文。拂軿，酉文。晨濫錄籍，申文。太漠由延，未文。阿丘九度，未文。六龍，坤文。儛轅，乾文。蒼靄，酉文。浮羅，卯文。紫精馥淵，巳文。溟涬太育，寅文。九機化乾，乾文。覆形厚德，四指上文。元河淪精，四指下文。育英，四指中文。明陀，三指下文。景晨眇雲，中指上文。大隗總監，中指中文。秀樂禁天，坎文。紫虛陀丘，離文。劫量交前，酉文。碧霞韻梵，卯文。眇眇遊元，大指中文。龍變運量，大指下文。馘絕惡@，中指中文。恢冠玄漠，午文。萬度成仙，午彈。
　　元始靈書下篇
　　天真皇人撰
　　東方八天
　　森角儲雲，九魂鍊精。枳默窺玦，浮枚臼＠。鹿幾楊房，碧提酇回。池滇黨負，蛟逭謁携。澡章變瑜，蘭浮璧環。亢滂野生，極中昆清。曜展洞涸，寂 無眇凝。素倚虛羅，皇達元靈。
　　南方八天
　　炎鍍綽堂，太霄瑤隅。歷遐薦漪，周扃加圖。披蕘蹊臄，觚亶渾都。戟芸荼炫，井欺持蒲。掌維迮儀，奕洸琅璀。扁縷益但，幽微畢雷。涓湟寔東，赤曜叢稽。玉玄演侯，栢璖至規。
　　西方八天
　　鎬正左適．，婆泥煞靈。悲招均疆，洎南纏魁。靜夷損光，混元覺緣。道守岑遙，綿徵知宣。太靈湮漠，昺和盧隨。哲京常華，墟咸堅沙。栗鐸黜株，會衍求裴。卓雲青府，業覩般基。
　　北方八天
　　洼孩蒙甘，翠宇九闌。蕭鈎漣興，龍汾神關。溝淪沈魔，豁蠻祈通。玄寥亢息，無知肆明。蟒脩吉夕，馥壇時畝。湯長敷昌，匪庸謹濟。朝康堅寬，祕法侈宜。廣帝理生，衛肇宏人。
　　天真皇人梵炁玄遼天寶自然八合之音，主治世會地壘洪澤，變灾厄難。誦詠之者，禳辟妖□。音祥，女鬼也。清靜道炁， 無不寧也。地官奉書，百靈畏敬，神朱寫文，服佩明驗，施之於至學，不宣於下俗也。
　　太極真人頌曰：
　　神雲煥層虛，梵羅屯碧霄。元始九龍駕，皇人按青軺。靈光集萬真，珠影開陽寥。出示靈寶篇，福德由是招。洞玄隱高嚴，玉音泛雲璈。無量匪得思，道海生波濤。法義同涓流，滋植成嘉苗。用以振飢窮，教興衛中朝。帝尊壽億年，太平滅兵刀。稽首望玉晨，靈華散金毫。
　　太極真人曰：
　　太上玉晨大道君，居紫微之上七映之天，經錄玄文，玉妃捧經，金童散香，太一執巾，玉郎侍筵，龍吟虎嗥，慶雲蒙靄。十方天真大神、上聖高尊、妙行真人、無極飛天神王、三界大魔、九天丈人無鞅數眾，吟詠玉經，歸依太上靈寶妙法，昌運流布，億劫長存。
　　元始無量度人上品經法卷之五竟
　　法訣
　　誦經畢，叩齒三十六通，心拜十方，暝目默念呪曰：
　　臣某謹誦金書玉經，十轉既周，乞發龍軿，天神下降，役使六丁，七祖飛昇，我騰上清。
　　叩齒九通，嚥液十過，心禮三拜，默呪曰：
　　上皇太真，使我昇靈。清齋澡鍊，誦詠金經。七玄拔散，上朝太虛。延年長存，刻名玉書。
　　叩齒九通，念高上神霄玉清命魔滅罪呪曰：
　　福布九玄前，罪滅三徒中。靈推九宸杪，納炁大帝官。五仙携太一，併位重玄空。遂隱上清室，洞明帝一房。
　　叩齒三通，呪曰：
　　真炁正神，號曰桃君。混合生宮，保護命門。通仙致炁，齊景寶雲。七祖同生，受福高晨。
　　叩齒三通，呪曰：
　　帝一混九炁，太素玉華精。寶羽宴玉堂，八風扇大明。高上乘玉景，陵梵履昌齡。七化紫房下，九混五帝清。體生六色耀，金暎流神形。咸濯元炁內，金書玉皇庭。
　　叩齒三通，呪曰：
　　太上洞明，飛景九元。結精凝黑，化炁變神。司命混合，散形億分。干乘火甲，萬騎揚旛。俱與太一，上造帝仙。伯无起非，仲成曲文。一合我炁，再合我神。三合我魂，四合我魄。五合我精，六合我身。我身六合，洞靈啟真。八景虛駕，三素浮輪。我與帝一，俱昇玉宸。
　　叩齒三通，呪曰：
　　重華累枝，混合天仙。身有道籍，世有生根。金簡玉符，名刊日軒。所願即從，天錄詵詵。所向如心，萬神盈門。常存太上，帝一泥丸。雌雄混合，百神纏綿。誦經萬遍，雲駕來迎。携宴五帝，日月九君。我得神仙，上昇玉庭。納官。雙手玉清文掐定。
　　叩齒九通，呪曰：
　　臣誦經已畢，向來所出臣某身中三五功曹、左右官使者、侍香金童、傳言玉女、
　　五帝直符、直日香官，各三十二人，並還金房玉室。无令差互，保我長生，後召復到，一如故事。
　　剔訣精思還官訖，叩齒三通，上香，瞑目密呪曰：
　　向來聽經，衛經聖眾。散壇解席，各復所司。神風靜默，山海肅清。千邪伏匿，百靈護形。
　　存十方天真上聖，各騰雲上天，自東方為始。每方叩齒三通，心禮三拜，即以鼻引三色雲炁嚥入五臟，想四靈復本位，叩齒三通，嚥液三過，畢。
　　復爐呪
　　巳文循至辰文，歷寅至丑，歸玉清文。掐定至几前放訣。
　　仙靈仙官、金童使者、五帝五嶽神仙真人、三炁正神、左右龍虎君、天仙地仙、五靈香官，當令召致十方正炁，自然生金液丹碧芝英，百靈眾真交會洞玄靈寶齋堂之所，存五色祥光瑞炁，與眾真交遶，洞灌臣身。令臣學道得道，求仙得仙，舉家受福，天下蒙恩。追度則云：亡靈超度，見在蒙恩，十方仙童玉女，侍衛香煙。存香煙騰空直上，關奏：臣某向來所啟之言，速達徑御无上三十二天元始上帝至尊几前。剔訣。
　　次舉三聞經。
　　聞經已後，惟願眾生深入法門，皈依信受。聞經已後，惟願眾生萬罪蠲除，善芽增長。聞經已後，惟願眾生永斷執迷，常皈正道。
　　次隨誦經意願。回向。
　　詳夫三洞寶經，乃萬天之聖範，結飛玄之諿，成雲篆之章，義貫浮生，文垂永劫。故天地待之以分判，日月因之而運行，鬼神敬之則變通，人民奉之乃開泰。是故誦之者形陟絳霄，聞之者神昇金闕，莫不人天仰賴，生死依憑。為羣品之津梁，作眾生之戶牖。不可得而聞之者，其為大乘玄蘊乎！向來臣某陞入經座，看誦《元始无量度人上品妙經》若干卷，並諧圓滿，奉為今辰，某祝獻念聖位，所祈意旨。意者延奉上真，祈求景貺。薦亡則稱：上祈亡者，託化仙鄉。其經也，莫不開函演奧，響徹三天，執卷吟篇，聲聞九億。當願侍香金童，結香字於天中；典經玉郎，進經文於簡上，即使愆消億劫，福降今辰。存亡希開度之恩，動植感生成之賜，洎乎悠悠庶類，蠢蠢含生，齊登六度之舟，並上三清之岸。
　　情旨別具。宣懺，為上良緣，念三清无上天尊，太平護國天尊，福生无量天尊，長生保命天尊，消灾度厄天尊，紫清賜福天尊，太一救苦天尊，十方靈寶天尊，寶華圓滿天尊，无量不可思議功德。
　　出戶呪
　　出陰入陽，萬神開張，關啟事竟、請閉仙房。
　　按《存思口訣》：左青龍、右白虎、前朱雀、後玄武、獅子地獸，在我下者，乘我者也。白鶴飛禽，在我上者，覆我者也。四方上下之神備至，名曰六儀。此羅列于左右、前後、上下，明矣。故云青龍、白虎、朱雀、玄武、獅子、白鶴羅列為句。左眼為日，右眼為月；日自左太陽出于左目，月自右太陰出于右目，此左右日月，理亦曉然。故云左右日月照明為句。若夫道言此二章者，大法云前章自元始洞玄至列言上清為一章，後章自元洞玉曆至辭參高真為二章。《龜山丹皇紫文空洞靈章》明註曰：此是魔王歌章，稱我有洞章正文也。或者誤以為二章，是以訛相傳，因仍舛謬，大失經旨。非敢強為辯訂，參諸大法，故併得而證之，載于我有洞章之後。誦者伏幸尋詳，訣文指節，列具于後。各按指節掐則。
　　三清訣
　　上清文　中指上節。玉清文　中指中節，亦名上帝訣，謂之元始祖炁。太清文　中指根。
　　紫微訣
　　左手小指從四指背過，以中指勾定，以大指掐四指第三節，中指箔掌心橫文。
　　子午斗訣
　　左手大指箔四指根子文，次過中指根丑文，移上中指中文，次過四指中文，移上四指上文，次過中指上文，直上中指尖，諂午文，剔。
　　八卦九宮圖訣
　　十二辰訣
　　召玉帝玉童玉女訣
　　誦靈書中篇結輪運祕訣
　　按九日導乾，起自乾亥。
　　觀音寅文二指根。菩曇丑文中指根。流吟中指中文。育臻卯文二指中文。慶雲辰二指上文。上門巳文二指尖。流玄午文中指尖。吁員中指上文。說說巳文二指尖。推前辰文二指上文。大千中指上文。綠邅午文中指尖。自騫未文四指尖。法輪申文小指尖。運容酉文小指上文。自宮四指上文。咎通申文小指尖。之堂未文四指尖。蕭嵎四指上文。少都酉文小指上文。延由戌文小指中文。品首亥文小指根。合神子文四指根。度仙四指中文。導乾亥文小指根。上玄戌小指中文。合雲四指中文。上天子文四指根。瑛鮮丑文中指尖。保珍寅文二指根。自真卯文二指中文。度人玉清文中指中文。