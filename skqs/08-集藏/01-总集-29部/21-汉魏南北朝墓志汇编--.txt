汉魏南北朝墓志汇编


目录

前言
凡例
附：伪志（包括疑伪）目录
汉
马姜墓志（永平七年九月十日）
铭文
故左郎中邓里亭侯沛国丰张盛墓记（元初二年）
铭文
缪宇墓志（元嘉元年三月廿日）
志盖
铭文
□通封记（延熹六年二月卅日）
铭文
故雁门阴馆丞西河圜阳郭仲理椁铭（无年月）
椁铭
西河圜阳郭季妃椁铭（无年月）
石椁题字
三国（魏）
魏故持节仆射陈郡鲍捐神坐（无年月）
铭文
魏故处士陈郡鲍寄神坐（无年月）
铭文
西晋
张光砖志（泰始元年）
砖志
冯恭墓志（太康三年二月三日）
铭文
王□墓志（太康八年）
铭文
晋待诏中郎将徐君夫人菅（洛）氏之墓碑（永平元年二月十九日）
碑阳
额
铭文
碑阴
蒋之神柩（元康元年六月十四日）
碑志
铭文
晋故处士成（晃）君之碑（元康元年七月十六日）
碑额
铭文
阳平乐生柩铭（元康三年八月十七日）
铭文
棺柩铭文
晋大司农关中侯裴祇墓志（元康三年十月十一日）
铭文
志阴
晋故中书侍郎颍川颍阴荀（岳）君之墓志（元康五年十月二十二日）
志盖
志阳
志左侧
志阴
志右侧
夫人宜成宣君郭（槐）氏之柩（元康六年）
铭文
徐文□墓志（元康八年十月廿六日）
铭文
晋故武威将军魏（雏）君柩铭（元康八年）
碑阳
碑额
铭文
碑阴
晋贾皇后乳母美人徐（义）氏之铭（元康九年二月五日）
碑阳
碑阴
左棻墓志（永康元年四月廿五日）
志阳
志阴
晋故沛国相张（朗）君之碑（永康元年十一月十五日）
碑阳
额
铭文
晋前尚书郎北地傅宣故命妇孙氏墓志（永宁二年九月丙申）
志盖
铭文
晋使持节侍中都督幽州诸军事领护乌丸校尉幽州刺史骠骑大将军博陵公太原晋阳王公故夫人平原华（芳）氏之铭（永嘉元年四月十九日）
晋故尚书征虏将军幽州刺史城阳简侯乐陵厌次都乡清明里石?墓志（永嘉二年七月十九日）
志盖
处士乐陵厌次都乡清明里石定墓志（永嘉二年七月十九日）
志盖
铭文
晋故使持节都督青徐诸军事征东将军军司关中侯刘（韬）府君墓志
铭文
晋故大司农关中侯郑舒夫人城阳黔陬刘氏墓志
志盖
铭文
东晋
晋故豫章内史陈国阳夏谢鲲墓志（太宁元年十一月廿八日）
铭文
晋故散骑常侍建威将军苍梧吴二郡太守奉车都尉兴道县德侯吴国吴张镇墓志（太宁三年）
志阳
志阴
王兴之墓志（咸康七年七月廿六日）
志盖
铭文
背面铭文
琅耶颜谦妇刘氏墓志（永和元年九月）
铭文
莫龙编侯墓志（永和六年）
砖志
晋故男子琅耶临沂都乡南仁里王闽之墓志（升平二年三月九日）
铭文
背面铭文
晋故散骑常侍特进卫将军尚书左仆射都亭肃侯琅耶临沂王彬之长女字丹虎墓志（升平三年九月卅日）
铭文
孟府君墓志（太元元年十二月十二日）
铭文
晋故卫将军左仆射肃侯琅耶临沂王彬继室夫人夏金虎墓志（太元七年正月廿一日）
铭文
晋故使持节都督江南交宁二州诸军事建宁越嶲兴古三郡太□南夷校尉交宁二州刺史成都县侯霍使君像铭（太元十□年二月五日）
志文,书写于墓室墙上壁画后
晋故豫州陈郡阳夏县都乡吉迁里附马都尉朝□溧阳令给事中散骑常侍□琰墓志（太元廿一年七月十四日）
铭文
济阳圉蔡冰墓砖
铭文
陈留周叔宣母黄夫人墓砖
铭文
卞氏王夫人墓砖
铭文
宋
晋恭皇帝玄宫记（永初二年十一月七日）
铭文
宋建威将军齐北海二郡太守笠乡侯东阳城主刘（怀民）府君墓志铭（大明八年正月甲申）
志盖
铭文
宋故员外散骑侍郎明（昙?）府君墓志铭（元徽二年十二月廿四日）
铭文
齐
齐故监余杭县刘（岱）府君墓志铭（永明元年五月十三日）
志盖
铭文
梁
萧融墓志铭（天监元年十一月一日）
志盖
铭文
梁桂阳国太妃（王纂韶）墓志铭（天监十三年十一月十日）
志盖
铭文
故侍中司空永阳昭王（萧敷）墓志铭（普通元年十一月廿八日）
志盖
铭文
故永阳敬太妃（王氏）墓志铭（普通元年十一月廿八日）
志盖
铭文
梁故威猛将军咨议参军益昌县开国男宋新巴晋源三郡太守程虔墓志（太清三年二月廿八日）
志盖
铭文
残墓志
志盖
铭文
陈
陈故卫（和）将军墓志铭（太建二年十一月）
铭文
后燕
崔遹墓志（建兴十年）
其一
其二
北魏
万纵□墓记（太延二年四月九日）
铭文
鱼玄明之铭（皇兴二年十一月十九日）
铭文
钦文姬辰之铭（司马金龙妻）（延兴四年十一月二十七日）
志盖
铭文
司马金龙之铭（太和八年十一月十六日）
碑额
铭文
使持节镇北大将军相州刺史南安王（元）桢墓志（太和廿年十一月廿六日）
志盖
铭文
元偃墓志（太和廿二年十二月二日）
志盖
铭文
太保齐郡王姓元讳简墓志（太和廿三年三月十九日）〔附：元简妃常氏志盖〕
志盖
〔附:元简妃常氏志盖〕
苏贯闺铭（太和廿三年六月二日）
砖铭
魏故元（弼）咨议墓志铭（太和廿三年九月廿九日）
志盖
铭文
持节征虏将军汾州刺史（元）彬墓志（太和廿三年十一月廿日）
志盖
铭盖
李诜墓志（太和廿三年十二月廿五日）
志盖
铭文
魏故著作郎韩（显宗）君墓志（太和廿三年十二月廿六日）
额
铭文
元泰安（讳定）墓志铭（景明元年十一月十九日）
志盖
铭文
侍中司徒公广陵王（元羽）墓志铭（景明二年七月廿九日）
志盖
铭文
李氏墓志（景明二年十一月十九日）
志盖
铭文
太尉领司州牧骠骑大将军顿丘郡开国公穆文献公亮墓志铭（景明三年六月廿九日）
志盖
铭文
显祖献文皇帝第一品嫔侯夫人墓志铭（景明四年三月廿一日）
志盖
铭文
魏司徒参军事元诱命妇冯氏志铭（景明四年八月四日）
志盖
铭文
魏故中常侍大长秋卿平北将军并州刺史云阳男张（整）君墓志铭（景明四年十一月廿五日）
志盖
铭文
崔孝芳之族弟墓志铭（阙名）（正始元年正月廿一日）
志盖
铭文
屯骑校尉建威将军洛州刺史昌国子封（和突）使君墓志铭（正始元年四月）
铭文
魏故使持节平北将军恒州刺史行唐伯元（龙）使君墓志铭（正始元年十月十六日）
志盖
铭文
许和世墓铭（正始元年十二月十三日）
砖铭
魏故使持节城阳怀王元鸾（墓志）（正始二年十一月十七日）
志盖
铭文
元始和墓志（正始二年十一月十八日）
志盖
铭文
鄯月光墓铭（正始二年十一月廿七日）
志盖
铭文
魏故假节龙骧将军豫州刺史李（蕤）简子墓志铭（正始二年十二月廿四日）
志盖
铭文
寇臻墓志（正始三年三月廿六日）
志盖
铭文
魏故步兵校尉千牛备身武卫将军燕州大中正平北将军燕州刺史寇（猛）君墓志铭（正始三年十一月廿九日）
志盖
铭文
故征士奚（智）君墓志（正始四年三月十三日）
志盖
铭文
元思墓志（正始四年三月廿五日）
志盖
铭文
元鉴墓志（正始四年三月廿六日）
志盖
铭文
故使持节都督扬州诸军事安南将军赠车骑大将军领军将军扬州刺史高平刚侯（元嵩）之墓志（正始四年七月十六日）
志盖
铭文
故城阳康王元寿妃之墓志（正始四年八月十六日）
志盖
铭文
大魏征东大将军大宗正卿洛州刺史乐安王（元绪）墓志铭（正始四年十月三十日）
志盖
铭文
张洛都墓志（正始五年五月十七日）
志盖
铭文
故侍中太傅领司徒公录尚书事北海王（元详）墓志（永平元年十一月六日）
志盖
铭文
魏故使持节侍中假黄钺都督中外诸军事太师领司徒公彭城武宣王（元勰）墓志铭（永平元年十一月六日）
志盖
铭文
魏尚书江阳王次妃石（婉）夫人墓志铭（永平元年十一月二十三日）
志盖
铭文
元德铭（永平二年十一月十一日）
铭文
魏黄钺大将军太傅大司马安定靖王第二子给事君夫人王氏之墓志（永平二年十一月二十三日）
魏故宁陵公主墓志铭（永平三年正月八日）
志盖
铭文
李道胜铭（永平三年正月廿四日）
铭文
周午记墓之铭（永平三年十月十七日）
志盖
铭文
魏故持节督豫州诸军事讨虏将军渔阳县开国子豫州刺史司马悦墓志（永平四年二月十五日）
志盖
铭文
元保洛铭（永平四年二月廿六日）
志盖
铭文
魏故宁朔将军固州镇将镇东将军渔阳太守宜阳子司马元兴（讳绍）墓志铭（永平四年十月十一日）
志盖
铭文
魏故太尉府参军事元（侔）君之墓志铭（永平四年十一月五日）
志盖
铭文
志阴
魏故弘农华阴潼乡习仙里人杨范字僧敏墓志铭（永平四年十一月十七日）
志盖
铭文
魏故华州别驾杨（颖）府君墓志铭（永平四年十一月十七日）
志盖
铭文
魏故中散杨（阿难）君墓志铭（永平四年十一月十七日）
志盖
铭文
魏故益州刺史乐安哀王（元悦）墓志铭（永平四年十一月十七日）
志盖
铭文
魏故奉朝请封（昕）君墓志（永平五年四月十三日）
志盖
铭文
魏故使持节骠骑将军冀州刺史尚书左仆射安乐王（元诠）墓志铭（永平五年八月廿六日）
志盖
铭文
魏北海王妃故李氏（元姜）志铭（延昌元年八月廿六日）
志盖
铭文
魏故征虏将军河州刺史临泽定侯鄯（干）使君墓铭（延昌元年八月廿六日）
志盖
铭文
魏故员外散骑常侍清河崔（猷）府君墓志铭（延昌元年十一月廿八日）
志盖
铭文
魏故处士元（显?）君墓志铭（延昌二年二月廿九日）
志盖
铭文
维皇魏故卫尉少卿谥镇远将军梁州刺史元（演）君墓志铭（延昌二年三月七日）
志盖
铭文
魏故贵华恭夫人（王普贤）墓志铭（延昌二年六月二日）
志盖
铭文
魏故使持节征虏将军都督岐州诸军事岐州刺史孙（标）公墓志铭（延昌二年九月五日）
志盖
铭文
大魏扬列大将军太傅大司马安乐王第三子给事君夫人韩氏之墓志（延昌二年十一月十三日）
志盖
铭文
按
□□□□将军左中郎将元扬妻王夫人墓志（延昌二年十二月四日）
志盖
铭文
魏代扬州长史南梁郡太守宜阳子司马景和妻（孟敬训）墓志铭（延昌三年正月十二日）
志盖
铭文
大魏高宗文成皇帝嫔耿氏墓志铭（延昌三年七月十五日）
志盖
铭文
大魏高祖九嫔赵充华墓志（延昌三年九月廿八日）
志盖
铭文
大魏故左军领御仗左右西川子赠龙骧将军洛州刺史长孙史（瑱）君之墓志（延昌三年十月廿一日）
志盖
铭文
魏故使持节冠军将军燕州刺史元（扬）使君墓志铭（延昌三年十一月四日）
志盖
铭文
魏故尚书左仆射骠骑大将军冀州刺史元（珍）墓志铭（延昌三年十一月四日）
志盖
铭文
大魏显祖成嫔墓志（延昌四年二月九日）
志盖
铭文
魏故博陵太守邢（伟）府君墓志（延昌四年二月十一日）
志盖
铭文
魏故鹰扬将军太子屯骑校尉山（晖）君墓志铭（延昌四年三月十八日）
志盖
铭文
志阴
魏故恒州治中晋阳男王（祯）墓志铭（延昌四年三月二十九日）
志盖
铭文
魏故泾雍二州别驾安西平西二府长史新平安定清水武始四郡太守皇甫（驎）君墓志（延昌四年四月十八日）
志盖
铭文
魏故辅国将军徐州刺史昌国县开国侯王（绍）使君墓志志（延昌四年闰十月廿二日）
志盖
铭文
王文爱铭记（熙平元年三月四日）
砖志
正面
侧面
背面
魏故威远将军凉州长史长乐侯王（昌）君墓志铭（熙平元年三月十七日）
志盖
铭文
冯（会）墓志铭（熙平元年八月二日）
志盖
铭文
皇内司讳光墓志（熙平元年八月廿六日）
志盖
铭文
魏故使持节镇西将军雍州刺史华阴庄伯（杨播）墓志铭（熙平元年九月二日）
志盖
铭文
王遵敬铭记（熙平元年九月八日）
铭文
刘颜墓志（熙平元年十月四日）
志盖
铭文
魏故持节督幽豫二州诸军事冠军将军豫州刺史乐陵王元（彦）君墓志铭（熙平元年十一月十日）
志盖
铭文
元延生墓志（熙平元年十一月廿一日）
志盖
铭文
魏故直寝奉车都尉汶山侯吐谷浑玑墓志（熙平元年十一月廿一日）
志盖
铭文
魏故平东将军济州刺史长宁穆公（杨胤）之墓志铭（熙平元年十一月廿二日）
志盖
铭文
魏故宁远将军洛州刺史元（广）公之墓志（熙平元年十一月廿二日）
志盖
铭文
高阿逯铭（熙平二年二月九日）
铭文
魏故侍中太保领司徒公广平王姓元讳怀墓志（熙平二年八月廿日）
志盖
铭文
魏徐州琅耶郡临沂县都乡南仁里通直散骑常侍王诵妻元（贵妃）氏志铭（熙平二年八月廿日）
志盖
铭文
魏故右光禄大夫右护军饶阳男姓元名遥墓志（熙平二年九月二日）
志盖
铭文
魏故镇远将军华州刺史杨（舒）君墓志铭（熙平二年九月二日）
志盖
铭文
刁遵墓志（熙平二年十月九日）
志盖
铭文
志阴
魏故持节龙骧将军督营州诸军事营州刺史征虏将军太中大夫临青男崔（敬邕）公之墓志铭（熙平二年十一月廿一日）
志盖
铭文
太妃李氏墓志（熙平二年十一月廿八日）
志盖
铭文
魏故朔州刺史华阴伯杨（泰）君墓志铭（熙平三年二月）
志盖
铭文
魏故高宗耿（寿姬）嫔墓志铭（神?元年三月八日）
志盖
铭文
魏瑶光寺尼慈义（高英）墓志铭（神?元年十月十五日）
志盖
铭文
夫人姓李讳?兰墓志（神?元年十二月九日）
志盖
铭文
君讳道悦（高道悦）墓志（神?二年二月廿日）
志盖
铭文
魏故本郡功曹行高阳县省兼郡丞寇（凭）君墓志（神?二年二月二十三日）
志盖
铭文
魏故汝南太守寇（演）府君墓志（神?二年二月二十三日）
志盖
铭文
持节督泾州诸军事征虏将军泾州刺史齐郡王（元佑）墓志铭（神?二年二月二十三日）
志盖
铭文
魏故华荆秦济四州刺史杨胤季女之墓志（神?二年七月廿九日）
志盖
铭文
元遥妻梁氏墓志（神?二年八月）
志盖
铭文
魏轻车将军太尉中兵参军元珽妻穆（玉容）夫人墓志铭（神?二年十月廿七日）
志盖
铭文
大魏故城门校尉元腾墓志铭（神?二年十一月九日）
志盖
铭文
魏故使持节侍中都督中外诸军事司空公领雍州刺史文宪元（晖）公墓志铭（神?三年三月十日）
志盖
铭文
故太尉公穆妻尉太妃墓志铭（神?三年六月三十日）
志盖
铭文
高植墓志（神?年间）
志盖
铭文
安熹僧达法度铭（正光元年八月十四日）
铭文
魏故齐郡韩（玄）府君墓志铭（正光元年十月廿一日）
志盖
铭文
魏故元氏赵（光）夫人墓志铭（正光元年十月廿一日）
志盖
铭文
刘阿素墓志铭（正光元年十月）
志盖
铭文
魏故阿阳令假安定太守邵（真）君墓志铭（正光元年十一月三日）
志盖
铭文
大魏故假节镇远将军恒州刺史谥曰宣公元（譿）使君墓志（正光元年十一月十四日）
志盖
铭文
魏故给事中晋阳男元（孟辉）君墓志铭（正光元年十一月十五日）
志盖
志盖
魏平北将军怀朔镇都大将终广男叔孙（协）公墓志铭（正光元年十一月十五日）
志盖
铭文
魏故持节左将军平州刺史宜阳子司马（?）使君墓志铭（正光元年十一月廿六日）
志盖
铭文
李璧墓志（正光元年十二月廿一日）
铭文
志阴
魏故世宗宣武皇帝第一贵嫔夫人司马（显姿）氏墓志铭（正光二年二月廿二日）
志盖
铭文
魏故东荆州长史征虏将军颍川太守穆（纂）君墓志铭（正光二年二月廿八日）
额
铭文
刘华仁墓志铭（正光二年三月十七日）
志盖
铭文
魏故官御作女尚书冯（迎男）女郎之志（正光二年三月廿六日）
志盖
铭文
张安姬墓志铭（正光二年三月廿九日）
志盖
铭文
傅姆王遗女墓志（正光二年八月廿日）
志盖
铭文
女尚书王氏讳僧男墓志（正光二年九月廿日）
志盖
铭文
魏故使持节平东将军冀州刺史勃海定公封（魔奴）使君墓志（正光二年十月廿日）
铭文
大魏宫内司马高唐县君杨氏墓志（正光二年十一月三日）
志盖
铭文
魏故张（卢）府君墓志铭（正光三年三月廿三日）
志盖
铭文
魏故充华嫔卢（令媛）氏墓志铭（正光三年四月三十日）
志盖
铭文
魏直阁将军辅国将军长乐冯邕之妻元氏墓志（正光三年十月廿五日）
志盖
志侧
铭文
郑道忠墓志（正光三年十二月廿六日）
志盖
铭文
夫人讳华字遗姬墓志（正光四年一月十六日）
志盖
铭文
魏故假节督洛州诸军事?骧将军洛州刺史河南元（秀）使君之墓志铭（正光四年二月甲申日）
志盖
铭文
魏故齐郡王妃常（季繁）氏墓志铭（正光四年二月廿七日）
志盖
铭文
魏故镇远将军前将军赠冠军将军正平太守元（仙）君之墓志铭（正光四年二月廿七日）
志盖
铭文
魏故宁远将军炖煌镇将元（倪）君墓志铭（正光四年二月廿七日）
志盖
铭文
魏故龙骧将军元（引）公墓志铭（正光四年二月廿七日）
志盖
铭文
魏故襄威将军汝南太守元（敷）君墓志（正光四年二月廿七日）
志盖
铭文
大魏元宗正夫人司马氏志铭（正光四年三月廿三日）
志盖
铭文
魏故征虏将军平州刺史元（灵曜）使君墓志序铭（正光四年三月廿三日）
志盖
铭文
姬伯度铭记（正光四年五月廿四日）
志盖
铭文
平珍显妻李贞姬铭（正光四年十月）
砖志
魏故处士王（基）君墓志铭（正光四年十月二十日）
志盖
铭文
鞠彦云墓志（正光四年十一月二日）
志盖
铭文
魏故襄威将军大宗正丞元（斌）君墓志铭（正光四年十一月二十七日）
志盖
铭文
魏故威烈将军元尚之墓志铭（正光四年十一月二十七日）
铭文
正面
左侧
背面
右侧
魏故孝廉奚（真）君墓志铭（正光四年十一月二十七日）
志盖
铭文
大魏故使持节征南将军侍中司州牧赵郡贞景王（元谧）志铭（正光五年二月三日）
志盖
铭文
大魏故宣威将军百水太守小剑戍主元（平）公墓志铭（正光五年三月十日）
铭文
魏故使持节散骑常侍车骑大将军仪同三司尚书左仆射冀州刺史元（昭）公墓志铭（正光五年三月十一日）
志盖
铭文
魏故比丘尼慈庆（王锺儿）墓志铭（正光五年五月七日）
志盖
铭文
孙辽浮图之铭记（正光五年七月廿五日）
志盖
铭文
魏故使持节假黄钺侍中太师领司徒都督中外诸军事彭城武宣王妃李（媛华）氏墓志铭（正光五年八月六日）
志盖
铭文
魏故使持节散骑常侍安南将军都官尚书冀州刺史元（子直）公墓志铭（正光五年八月六日）
志盖
铭文
傅母宫大监杜法真墓志（正光五年十月三日）
志盖
铭文
君讳璨（元璨）墓志（正光五年十一月三日）
志盖
铭文
魏故持节征虏将军营州刺史长岑侯韩使君贿夫人高氏墓铭（正光五年十一月三日）
志盖
铭文
魏故持节辅国将军平州刺史元（崇业）使君墓志铭（正光五年十一月十四日）
志盖
铭文
魏故乐安王妃冯（季华）氏墓志铭（正光五年十一月十四日）
志盖
铭文
魏故轻车将军元（宁）府君墓志（正光五年十一月十五日）
志盖
铭文
魏故中给事中谒者关西十州台使郭显墓志铭（正光五年十一月廿六日）
志盖
铭文
魏故?骧将军平阳檀（宾）府君之墓志铭（正光五年十一月廿七日）
志盖
铭文
魏故怀令李（超）君墓志铭（正光六年正月十六日）
志盖
铭文
甄凯墓志铭（正光六年正月廿七日）
志盖
铭文
魏故旷野将军石窟署丞徐（渊）君墓志铭（正光六年正月廿七日）
志盖
铭文
大魏平南府功曹参军元（茂）君墓志铭（正光六年三月十七日）
志盖
铭文
魏故?骧将军洛州刺史泾阳县开国子李（遵）使君墓志（正光六年五月廿日）
志盖
铭文
魏故金城郡君（元华光）墓志铭（孝昌元年九月廿四日）
志盖
铭文
魏故假节辅国将军东豫州刺史元（显魏）公墓志铭（孝昌元年十月廿六日）
志盖
铭文
魏故龙骧将军荆州刺史广川孝王（元焕）墓志铭（孝昌元年十一月八日）
志盖
铭文
魏故使持节大将军太尉公中山王（元熙）之墓志铭（孝昌元年十一月廿日）
志盖
铭文
魏故使持节车骑大将军仪同三司都督秦雍二州诸军事雍州刺史恭惠元（诱）公之墓志铭（孝昌元年十一月廿日）
志盖
铭文
魏故使持节侍中假黄钺太师丞相大将军都督中外诸军事录尚书事太尉公清河文献王（元怿）之志铭（孝昌元年十一月廿日）
志盖
铭文
魏故使持节仪同三司车骑大将军雍秦二州刺史都昌侯元公夫人薛氏（字伯徽）墓志铭（孝昌元年十一月廿日）
志盖
铭文
魏故持节都督恒州诸军事安北将军恒州刺史安平县元（纂）公之墓志铭（孝昌元年十一月廿日）
志盖
铭文
魏故青州刺史元（?）敬公之墓志铭（孝昌元年十一月廿日）
志盖
铭文
魏故持节都督秦州诸军事平西将军秦州刺史孝王（元宝月）墓志铭（孝昌元年十二月三日）
志盖
铭文
魏故士吴（高黎）君之墓志（孝昌二年正月十三日）
志盖
铭文
大魏故介休县令李（谋）明府墓志（孝昌二年二月十五日）
志额
志文
魏故南阳太守持节洛州刺史李（颐）府君墓志（孝昌二年三月八日）
志盖
铭文
魏帝先朝故于（仙姬）夫人墓志（孝昌二年四月四日）
志盖
铭文
大魏龙骧将军崇训太仆少卿中给事中明堂将伏君妻咎（双仁）氏墓志铭（孝昌二年五月廿九日）
志盖
铭文
魏故使持节侍中骠骑大将军仪同三司尚书令冀州刺史江阳王元（乂）公之墓志铭（孝昌二年七月廿四日）
志盖
铭文
魏故世宗宣武皇帝嫔墓志（孝昌二年八月六日）
志盖
铭文
鲜于仲儿墓志（孝昌二年八月十八日）
志盖
铭文
志上侧
志下侧
魏故使持节镇东将军督青州诸军事度支尚书青州刺史崔（鸿）文贞侯墓志铭（孝昌二年九月十七日）
志盖
铭文
秦洪墓志（孝昌二年十月十八日）
志盖
铭文
魏故侍中使持节都督冀州诸军事车骑大将军仪同三司冀州刺史武阳县开国公侯（刚）君之墓志（孝昌二年十月十八日）
志盖
铭文
魏故左军将军司徒属赠持节督豫州诸军事?骧将军豫州刺史河南之（珽）君墓志铭（孝昌二年十月十九日）
志盖
铭文
魏故使持节侍中司空公都督冀瀛沧三州诸军事领冀州刺史元（寿安）公墓志铭（孝昌二年十月十九日）
志盖
铭文
魏故清水太守恒农男杨（干）公之墓志（孝昌二年十月十九日）
志盖
铭文
魏故假节辅国车骑大将军青州刺史元（字伯阳）公墓志铭（孝昌二年十月廿六日）
志盖
铭文
魏故员外郎散骑常侍西阳男高（广）府君墓志（孝昌二年十月）
志盖
铭文
魏故武卫将军正虏将军怀荒镇大将恒州大中正于（景）公墓志铭（孝昌二年十一月十四日）
志盖
铭文
魏故假节东夏州刺史公孙猗墓志铭（孝昌二年十一月十四日）
志盖
铭文
魏故使持节卫将军荆河雍四州刺史七兵尚书寇（治）使君之墓志（孝昌二年十一月十七日）
志盖
铭文
魏故齐州平东府中兵参军元（则）君墓志铭（孝昌二年闰十一月七日）
志盖
铭文
魏故银青光禄大夫于（纂）君墓志铭（孝昌二年闰十一月七日）
志盖
铭文
魏故安西将军银青光禄大夫元（朗）公之墓志铭（孝昌二年闰十一月十九日）
志盖
铭文
故元伏生妻舆龙姬铭（孝昌二年十二月廿日）
志盖
铭文
寇侃字遵乐墓志（孝昌二年十二月廿六日）
志盖
铭文
魏故宣威将军骑都尉董伟墓志（孝昌三年二月十六日）
志盖
铭文
魏故密阳令武功苏（屯）君墓志铭（孝昌三年二月廿一日）
志盖
铭文
使持节侍中司徒公都督雍华岐三州诸军事车骑大将军雍州刺史章武武庄王（元融）墓志铭（孝昌三年二月廿七日）
志盖
铭文
魏故使持节后将军肆州刺史和（邃）君墓志铭（孝昌三年二月廿七日）
志盖
铭文
魏故假节征虏将军岐州刺史富平伯于（纂）君墓志铭（孝昌三年五月十一日）
志盖
铭文
魏故胡（明相）昭仪墓志铭（孝昌三年五月廿三日）
志盖
铭文
大魏车骑秘书郎侯（愔）君墓志铭（孝昌三年十月十三日）
铭文
魏故使持节车骑大将军仪同三司雍州刺史元（固）公墓志铭（孝昌三年十一月二日）
志盖
铭文
胡毛进墓志（孝昌三年十一月十三日）
志盖
铭文
魏故咸阳太守刘（玉）府君墓志铭（孝昌三年十一月廿四日）
志盖
铭文
魏故横野将军甄官主簿宁（懋）君墓志（孝昌三年十二月十五日）
志盖
铭文
魏故冠军府长史寇（慰）君墓志（孝昌四年九月三日）
志盖
铭文
魏前将军廷尉卿元公妻薛（慧命）墓志铭（武泰元年二月十七日）
志盖
铭文
元举墓志铭（武泰元年二月廿一日）
志盖
铭文
魏故使持节散骑常侍卫大将军尚书右仆射都督雍岐南豳三州诸军事雍州刺史南平王（元暐）墓志铭（武泰元年三月十六日）
志盖
铭文
元洛神墓志（建义元年四月十八日）
志盖
铭文
魏故侍中使持节骠骑大将军太尉公尚书令冀州刺史广平文懿王（元悌）墓志铭（建义元年六月十六日）
志盖
铭文
魏故侍中骠骑大将军使持节定州刺史常山文恭王（元邵）墓志铭（建义元年七月五日）
志盖
铭文
魏故侍中骠骑大将军司空公领尚书令定州刺史东阿县开国公元（顺）公墓志铭（建义元年七月五日）
志盖
铭文
魏故平西将军瓜州刺史元（均之）君之墓铭（建义元年七月六日）
志为长方形，三面刻铭
铭文
一面
二面
三面
魏故使持节都督青州诸军事车骑大将军仪同三司青州刺史任城王（元彝）之墓志铭（建义元年七月六日）
志盖
铭文
魏故散骑常侍抚军将军金紫光禄大夫仪同三司车骑大将军司空公光兖雍三州刺史元（瞻）公墓志铭（建义元年七月六日）
志盖
铭文
魏故使持节卫大将军仪同三司青州刺史城安县开国侯贞惠元（谭）公墓志铭（建义元年七月六日）
志盖
铭文
魏故假节龙骧将军晋州刺史元（信）君墓志铭（建义元年七月十二日）
志盖
铭文
魏故?骧将军太常少卿元（悛）君墓志铭（建义元年七月十二日）
志盖
铭文
魏故辅国将军广州刺史元（愔）君墓志铭（建义元年七月十二日）
志盖
铭文
魏故元（诞）君墓志铭（建义元年七月十七日）
志盖
铭文
魏故使持节仪同三司都督相州诸军事车骑大将军相州刺史元（端）公墓志铭（建义元年七月十七日）
志盖
铭文
故司空城扃参军陆（绍）君墓志铭（建义元年七月十七日）
志盖
铭文
魏故征北将军相州刺史元（宥）君之墓志铭（建义元年七月既望后二日）
志盖
铭文
魏故侍中骠骑大将军仪同三司尚书令徐州刺史太保东平王元（略）君墓志铭（建义元年七月十八日）
志盖
铭文
魏故使持节征东将军仪同三司都督青州诸军事青州刺史元（湛）使君墓志铭（建义元年月在夷则（七月）十八日）
志盖
铭文
魏故使持节中军将军征东大将军散骑常侍瀛州刺史元（廞）君墓志铭（建义元年七月十八日）
志盖
铭文
魏故使持节侍中司空尚书左仆射骠骑大将军徐州刺史王（诵）公墓志铭（建义元年七月廿七日）
志盖
铭文
魏故使持节抚军将军光州刺史元（昉）懿公墓志铭（建义元年七月卅日）
志盖
铭文
魏故使持节卫大将军仪同三司冀州刺史赵郡宣恭王（元毓）墓志铭（建义元年七月卅日）
志盖
铭文
魏故武昌王妃吐谷浑氏墓志铭（建义元年八月十一日）
志盖
铭文
魏故始平王（元子正）墓志铭（建义元年八月廿四日）
志盖
铭文
故使持节卫大将军仪同三司定州刺史俊仪县开国男（元周安）墓志铭（建义元年九月七日）
志盖
铭文
魏故持节左将军襄州刺史邹县男唐（耀）使君墓志铭（永安元年十一月二日）
志盖
铭文
大魏故侍中特进骠骑大将军尚书左仆射司州牧司空公巨平县开国侯元（钦）君之神铭（永安元年十一月八日）
志盖
铭文
魏元氏故兰（将）夫人墓志铭（永安元年十一月廿日）
志盖
铭文
魏故安东将军光州刺史元（礼之）使君墓志（永安元年十一月廿日）
志盖
铭文
魏故镇军将军豫州刺史元（子永）使君墓志（永安元年十一月廿日）
志盖
铭文
魏故散骑常侍镇南将军金紫光禄大夫领国子祭酒济州刺史王（翊）使君墓志（永安二年二月廿七日）
志盖
铭文
魏故使持节征东将军青州刺史元（●）君墓志（永安二年三月九日）
志盖
铭文
魏故安西将军?州刺史元（维）君之墓志（永安二年三月九日）
志盖
铭文
魏故使持节卫大将军仪同三司冀州刺史博野县开国公笱（景）君之墓志铭（永安二年四月三日）
志盖
铭文
魏故车骑将军司空公元故夫人冯墓志（永安二年八月十一日）
志盖
铭文
大魏丞相江阳王（元继）墓志铭（永安二年八月十二日）
志盖
铭文
魏故车骑大将军平舒文定邢公继夫人大觉寺比丘元（纯陀）尼墓志铭（永安二年十一月七日）
志盖
铭文
魏故谏议大夫建城侯山（徽）君之墓铭（永安二年十一月七日）
志盖
铭文
魏故使持节侍中骠骑大将军司徒公都督冀州诸军事冀州刺史赵郡开国公尒朱（绍）公之墓志铭（永安二年十一月七日）
志盖
铭文
魏故使持节车骑大将军仪同三司都督定州诸军事定州刺史万年县开国伯尒朱（袭）君之墓志铭（永安二年十一月七日）
志盖
铭文
魏故员外散骑侍郎元（恩）君墓志铭（永安二年十一月十九日）
志盖
铭文
魏故使持节征虏将军华州诸军事华州刺史丘（哲）公之墓志（永安二年十一月十九日）
志盖
铭文
魏兖州故长史穆（彦）君墓志铭（永安二年十二月廿六日）
志盖
铭文
魏故先生寇（霄）君墓志（永安三年二月丁未（一日））
志盖
铭文
魏故使持节镇东将军冀州刺史长平县开国男元（液）公墓志铭（永安三年二月十三日）
志盖
铭文
陆孟晖墓志铭（永安三年二月十五日（卒））
志盖
铭文
魏故王（舒）君墓志铭（永安三年九月十二日）
志盖
铭文
附
王（真保）司徒墓志（大赵神平二年十一月十三日）
「王讳诲」（元诲）墓志（普泰元年三月廿七日）
魏故使持节镇北将军都督建兖华三州诸军事华州刺史?平县开国伯赫连（悦）公墓志铭（普泰元年七月十四日）
魏故使持节侍中太宰丞相柱国大将军假黄钺都十州诸军事雍州刺史武昭王（元天穆）墓志（普泰元年七月十四日）
君讳弼（元弼）墓志（普泰元年八月十一日）
魏故南阳张（玄）府君墓志（普泰元年九月一日）
君讳瑾（贾瑾）墓志（普泰元年十月十三日）
侍中尚书令太保使持节都督冀相殷三州诸军事大将军冀州刺史司空穆（绍）公墓志铭（普泰元年十月廿四日）
魏故使持节都督恒州诸军事前将军恒州刺史韩（震）使君墓志铭（普泰二年三月廿日）
魏故侍中太保特进使持节都督雍华岐三州诸军事大将军雍州刺史安丰王谥曰文宣元（延明）王墓志铭（太昌元年七月廿八日）
魏故使持节侍中太尉公尚书令骠骑大将军都督雍华岐三州诸军事雍州刺史东海王（元顼）墓志铭（太昌元年八月廿三日）
魏故北海王（元颢）墓志铭（太昌元年八月廿三日）
李彰墓志（太昌元年九月廿九日）
魏故平州刺史巨鏕郡开国公于君妻和（丑仁）夫人之墓志（太昌元年十月廿四日）
魏故中坚将军桑干太守宋府君墓志铭（太昌元年十一月十八日）
「君讳袭」（元袭）墓志（太昌元年十一月十九日）
魏故车骑大将军仪同三司林虑哀王（元文）志铭（太昌元年十一月十九日）
魏故使持节假车骑将军都督晋建南汾三州诸军事镇西将军晋州刺史大都督节度诸军事兼尚书左仆射西北道大行台平阳县开国子元（恭）君墓志（太昌元年十一月十九日）
魏故使持节侍中太保大司马录尚书事司州牧城阳王（元徽）墓志铭（太昌元年十一月十九日）
魏故司空府参军事元（馗）君墓志铭（太昌元年十一月十九日）
侍中太傅录尚书事冯翊郡开国公第四子散骑常侍征东将军金紫光禄大夫西华县开国侯长孙士亮妻广平郡君宋（灵妃）氏墓志（永兴元年正月三十日）
魏故使持节侍中司徒公鲁郡王（元肃）墓铭（永熙二年二月廿六日）
魏故使持节都督河?二州诸军事卫大将军河州刺史宁国伯乞伏（宝）君墓志（永熙二年三月廿一日）
张宁墓铭（永熙二年八月廿八日）
魏故使持节都督沧州诸军事沧州刺史石（育）使君戴夫人墓志铭（永熙二年十一月廿五日）
魏故使持节都督泾岐秦三州诸军事卫大将军秦州刺史尚书左仆射元（爽）公墓志铭（永熙二年十一月廿五日）
魏故使持节都督齐州诸军事平南将军齐州刺史广川县开国侯元（钻远）使君墓志铭（永熙二年十一月廿五日）
魏故使持节平西将军秦洛二州刺史王（悦）使君郭夫人墓志铭（永熙二年）
魏故昭玄沙门大统僧令法师（杜）墓志铭（永熙三年二月三日）
魏故使持节都督雍州诸军事车骑将军雍州刺史江陵县开国男长孙（子泽）使君墓志铭（永熙三年三月二十七日）
东魏
大魏故信都县令张（瓘）君墓志铭（天平元年十月七日）
志盖
铭文
魏故平南将军太中大夫元（玕）君墓志铭（天平二年七月廿八日）
志盖
铭文
魏故南秦州刺史司马（升）使君之墓志铭（天平二年十一月七日）
志盖
铭文
夫人姓姜氏墓志（天平单阏（二年）十一月十七日）
志盖
铭文
王僧墓志铭（天平三年二月十三日）
志盖
铭文
夫人姓张讳玉怜墓志（天平四年二月丙寅）
志盖
铭文
有魏使持节冠军将军济州刺史崔（鹔）使君墓志铭（天平四年二月十九日）
志盖
铭文
魏侍中大司马华山王妃故公孙（甑生）氏墓志铭（天平四年七月十六日）
志盖
铭文
君讳雅（高雅）墓志（天平四年十月六日）
志盖
铭文
魏故司空公州刺史张（满）君墓志（天平四年十一月十二日）
志盖
铭文
夫人讳令姿（崔令姿）墓志（天平五年正月一日）
志盖
铭文
大魏比丘凈智师圆寂塔铭（元象元年四月十一日）
志盖
铭文
魏故镇远将军秘书郎中崔（混）君墓志铭（元象元年十一月五日）
志盖
铭文
魏故使持节侍中都督定冀相殷四州诸军事骠骑大将军定州刺史尚书令仪同三司文静李（宪）公墓志铭（元象元年十二月廿四日）
志盖
铭文
魏故假节督齐州诸军事辅国将军齐州刺史高（湛）公墓志铭（元象二年十月十七日）
志盖
铭文
魏故使持节侍中都督嬴幽营三州诸军事骠骑大将军营州刺史尚书左仆射太尉公清苑县开国公公孙（略）公墓志铭（元象二年十月廿九日）
志盖
铭文
魏故使持节侍中骠骑大将军太保太尉公录尚书事都督冀定瀛殷并?汾晋建郏肆十一州诸军事冀州刺史郏肆二州大中正第一酋长敷城县开国公刘（懿）君墓志铭（兴和二年正月廿四日）
志盖
铭文
?盖族铭（兴和二年闰月（闰五）廿一日）
志盖
铭文
王显庆墓记（兴和二年九月十三日）
志盖
铭文
闾（伯升）仪同墓志铭（兴和二年十月廿八日）
志盖
铭文
范思彦铭上记（兴和三年正月廿九日）
志盖
铭文
□军将军静境太都督散骑常侍方城子祖子硕妻元（阿耶）墓铭（兴和三年二月十八日）
志盖
铭文
元宝建墓志（兴和三年八月廿一日）
志盖
铭文
魏故假黄钺侍中尚书令司徒公督定冀瀛沧四州诸军事骠骑大将军冀州刺史华山王（元鸷）墓志铭（兴和三年十月廿二日）
志盖
铭文
魏故侍中大司徒尚书左仆射封（延之）公墓志铭（兴和三年十月廿三日）
志盖
铭文
毕修密墓志铭（兴和三年十月廿三日）
志盖
铭文
魏博陵元公故李（艳华）夫人墓志铭（兴和三年黄锺之月（十一月）十七日）
志盖
铭文
魏故司徒司马（兴龙）公墓铭（兴和三年十一月十七日）
志盖
铭文
公讳挺（李挺）墓志（兴和三年十二月廿三日）
志盖
铭文
王讳悰（元悰）墓志（武定元年三月十九日）
志盖
铭文
魏故勃海太守王（偃）府君墓志铭（武定元年十月廿八日）
志盖
铭文
贾尼志记（武定二年正月廿八日）
志盖
铭文
陈平整铭记（武定二年四月廿五日）
志盖
铭文
魏故使持节假黄钺侍中太傅大司马尚书令定州刺史广阳文献王（元湛）铭（武定二年八月庚申（八日））
志盖
铭文
魏故假黄钺太傅大司马广阳文献王妃（王令媛）墓志铭（武定二年八月庚申（八日））
志盖
铭文
元显墓志（武定二年八月廿日）
志盖
铭文
王讳均（元均）墓志（武定二年八月廿日）
志盖
铭文
张氏妻赫连阿妃铭记（武定二年十月四日）
砖志
魏故伏波将军诸冶令侯（海）君墓志铭（武定二年十月十日）
志盖
铭文
魏故诏假河东太守吕（●）君墓志（武定二年十一月五日）
志盖
铭文
李希宗墓铭（武定二年十一月廿九日）
志盖
铭文
隗天念墓志（武定二年十一月廿九日）
志盖
铭文
魏故使持节都督三州诸军事骠骑大将军东梁州东徐州刺史当州大都督仪同三司兖州刺史临济县开国侯叔孙（固）公墓志之铭（武定二年十一月廿九日）
志盖
铭文
魏故侍中征西将军雍州刺史司空公吴郡王（元光基）墓志铭（武定三年六月廿八日）
志盖
铭文
魏故荆州刺史宗（欣）使君墓志铭（武定三年十月廿八日）
志盖
铭文
魏故散侍郎汝阳王（元賥）墓志铭（武定三年十一月廿九日）
志盖
铭文
魏故咨议封（柔）府君墓志铭（武定四年二月十一日）
志盖
铭文
刘强墓志（武定四年十月廿八日）
志盖
铭文
魏故使持节侍中司徒公都督雍华岐并扬青五州诸军事车骑大将军雍州刺史章武王妃卢（贵兰）墓志铭（武定四年十一月廿二日）
志盖
铭文
魏故南阳郡君赵（胡仁）夫人墓志铭（武定五年二月廿九日）
志盖
铭文
魏上宰侍中司徒公领尚书令太傅领太尉公假黄钺九锡任城文宣王文竫太妃（冯令华）墓志铭（武定五年十一月十六日）
志盖
铭文
大魏故骠骑大将军散骑常侍济兖二州刺史二州诸军事东安王大妃（陆顺华）墓志铭（武定五年十一月十六日）
志盖
铭文
魏故使持节侍中太保特进都督雍华岐三州诸军事大将军雍州刺史安丰主妃冯氏墓铭（武定六年十月廿二日）
志盖
铭文
魏骠骑将军都水使者顿丘邑中正顿丘男顿丘李府君夫人郑氏墓志（武定八年二月廿八日）
志盖
铭文
魏故侍中使持节都督徐阳兖豫济五州诸军事骠骑大将军徐州刺史司空公兰陵郡开国公吴（萧正表）邵王铭（武定八年二月廿九日）
志盖
铭文
源磨耶墓志（武定八年三月六日）
志盖
铭文
魏故太原太守穆（子岩）公墓志（武定八年五月十三日）
志盖
铭文
魏骠骑大将军开府仪同三司长广郡开国公高公妻茹茹公主闾（叱地连）氏墓志铭（武定八年五月十三日）
志盖
铭文
西魏
魏使持节假镇北将军征虏将军大都督散骑常侍原州刺史上封县开国公李贤和妻故长城郡君吴（辉）氏墓志铭（大统十三年十二月廿一日）
志盖
铭文
任小香砖志（大统十五年□月廿八日）
砖志
魏故平西将军汾州刺史华阴伯杨保元妻华山郡主元氏志铭（大统十七年三月廿八日）
志盖
铭文
北齐
赵苟生亡息子问铭记（天保二年闰（三）月五日）
志盖
铭文
大齐故使持节都督扬怀颖徐兖五州刺史骠骑大将军太府卿山鹿县开国伯洛川县开国子安次县都乡男元（贤）使君墓志铭（天保二年十一月三日）
志盖
铭文
居士讳道明墓志（天保三年正月十五日）
志盖
铭文
明姬记（天保三年七月四日）
砖志
齐故使持节都督冀定瀛沧怀五州诸军事太师太尉公怀州刺史阳平郡开国公司马（遵业）文□□墓志铭（天保四年三月二十七日）
志盖
铭文
魏开府参军事崔（頠）府君墓志铭（天保四年二月廿九日）
志盖
铭文
君讳弘字法雅墓志（天保四年十一月廿六日）
志盖
铭文
妃讳敬平阳平阳人也墓志（天保五年十月七日）
志盖
铭文
故使持节侍中太师大司□□□□录尚书事显蔚相冀定并恒瀛八州刺史广阿县开国公武贞窦（泰）公墓志铭（天保六年二月九日）
志盖
铭文
故使持节侍中太师大司马太尉公录尚书事武贞窦公夫人皇姨顿丘郡长君娄（黑女）氏墓志铭（天保六年二月九日）
志盖
铭文
夫人赵氏墓志（天保六年七月六日）
志盖
铭文
公讳建（高建）墓志（天保六年十月十四日）
志盖
铭文
齐故征西将军上洛县开国□□□□元子邃墓志铭（天保六年十一月七日）
志盖
铭文
车延晖铭记（天保七年八月廿五日）
砖志
纂息奴子墓志（天保八年五廿四日（卒））
砖志
杨六墓铭（天保八年七月十二日）
砖志
君讳子辉字景安墓志（天保九年二月十八日）
铭文
志侧
谢欢同墓铭（天保九年十月十六日）
砖志
齐故直阁将军员外散骑侍郎镇东将军金紫光禄大夫□阳太守广州大中正皇甫（琳）公墓志铭（天保九年十一月廿日）
志盖
铭文
公讳彻（徐彻）墓志（天保十年正月廿一日）
志盖
铭文
张承墓志（天保十年闰四月八日）
砖志
特进骠骑大将军开府仪同三师□□□刺史领太尉丞库狄氏尉（娘娘）郡君墓志铭（天保十年五月十七日）
志盖
铭文
董显□砖志（干明元年三月廿一日）
砖志
王讳淯（高淯）墓志（干明元年四月十六日）
志盖
铭文
王讳●（高●）墓志（干明元年四月十六日）
志盖
铭文
齐故大都督是连公妻邢（阿光）夫人墓志铭（皇建二年十一月十九日）
志盖
铭文
齐故使持节都督豳夏宁秦济郑恒灵赵九州岛诸军事骠骑大将军开府仪同三司右卫将军中书监赵州刺史南乡县开国子陈留郡开公石（信）公墓志铭（大宁元年十一月十九日）
志盖
铭文
云门寺法懃禅师（张氏）墓志（大宁二年正月五日）
志盖
铭文
王讳洛（库狄洛）墓志（河清元年八月十二日）
志盖
铭文
齐故库狄氏武始郡君斛律（昭男）夫人墓志铭（河清元年八月十二日）
志盖
铭文
张胡仁墓志（河清元年八月十八日）
砖志
齐故中坚将军赵州长史李妻崔（宣华）氏墓志（河清元年十一月十八日）
志盖
铭文
尒朱元静墓志（河清三年正月二日）
志盖
铭文
志阴
志阴下半部
齐故乐陵王妃斛律氏墓志铭（河清三年三月二日）
志盖
铭文
齐故乐陵王（高百年）墓志铭（河清三年三月二日）
志盖
铭文
齐御史中丞赫连公故夫人闾（炫）氏墓志铭（河清三年三月廿四日）
志盖
铭文
故太尉墨曹参军梁（伽耶）君墓志铭（河清四年二月七日）
志盖
铭文
公讳子绘（封子绘）墓志（河清四年二月七日）
志盖
铭文
君讳广（薛广）墓志（河清四年二月七日）
志盖
铭文
君讳德（崔德）墓志（天统元年十月四日）
志盖
铭文
齐故使持节都督赵安二州诸军事骠骑大将军赵州刺史开府仪同三司中书令河阴县开国伯戎安县开国子赵（字道德）公墓志铭（天统元年十月十二日）
志盖
铭文
齐故刁（翔）主簿墓志铭（天统元年十月十二日）
志盖
铭文
处士（房周）墓志（天统元年十月廿四日）
志盖
铭文
张起墓志（天统元年十一月六日）
志盖
铭文
夫人讳修娥墓志（天统二年二月十四日）
志盖
铭文
君讳昂（崔昂）墓志（天统二年二月十四日）
志盖
铭文
君讳●（公孙●）墓志（天统二年二月廿五日）
志盖
铭文
君讳裔（韩裔）墓志（天统三年正月十三日（卒））
志盖
铭文
齐故开府仪同三司中书监征羌县开侯尧（峻）公墓志铭（天统三年二月廿日）
志盖
铭文
故驃騎大將軍開府儀同三司征?縣開國侯堯公妻吐谷渾（靜媚）墓誌銘（天統三年二月廿日）
志盖
铭文
扈?砖志（天统五年四月廿六日）
砖志
王讳叡（娄叡）墓志（武平元年五月八日）
志盖
铭文
齐故开府仪同三司尚书左仆射云州刺史暴（诞）公墓志铭（武平元年五月九日）
志盖
铭文
大齐故宇文（诚）君墓志之铭（武平元年六月十九日）
志盖
铭文
齐故假节督朔州诸军事朔州刺史刘（双仁）公墓志铭（武平元年十一月十一日）
志盖
铭文
齐故特进骠骑大将军开府仪同三司广州刺史济阴郡开国公赠朔肆恒三州诸军事朔州刺史尚书右仆射泉城王刘（悦）王墓志（武平元年十一月十二日）
志盖
铭文
齐故使持节都督东雍州诸军事骠骑大将军仪同三司豳雍二州刺史武平县伯吴（迁）公墓志铭（武平元年十一月十二日）
志
铭文
君姓常讳文贵墓志（武平二年二月四日）
志盖
铭文
君讳道贵墓志（武平二年二月十八日）
志盖
铭文
齐故骠骑大将军颖州太守齐昌镇将乞伏（保达）君墓志（武平二年二月十八日）
志盖
铭文
齐故仪同三司大理卿豫州刺史梁（子彦）公墓志之铭（武平二年四月廿日）
志盖
铭文
君讳忻字始觕墓志（武平二年五月三日）
志盖
铭文
君讳哲（逢哲）墓志（武平二年十月十日）
志额
铭文
齊故征西大將軍中書監開府儀同三司岐懷二州刺征?縣開國伯堯難宗妻萇平郡君獨孤（思男）氏墓誌銘（武平二年十月廿二日）
志盖
铭文
傅隆显铭（武平二年十一月十六日）
志盖
铭文
附同出墓砖
阳
阴
齐故太子大师侍中特进骠骑大将军开府仪同三司使持节都督兖齐徐三州诸军事兖州刺史录尚书事司徒□池阳县开国伯安定县开国子西阳王徐（之才）君志铭（武平三年十一月廿二日）
志盖
铭文
崔博墓志（武平四年十月十日）
志盖
铭文
郡君王氏墓志（武平四年十月十七日）
志盖
铭文
齐故侍中车骑大将军开府仪同三司左仆射吏部尚书太常卿食贝丘县干赫连（子悦）公墓志（武平四年十一月廿三日）
志盖
铭文
齐故通直散骑常侍赠开府仪同三司太常卿高（僧护）君墓志铭（武平四年十一月）
志盖
铭文
公讳荣（云荣）墓志（武平五年正月十日）
志盖
铭文
齐故李（琮）功曹墓铭（武平五年正月十二日）
志盖
铭文
君讳昌墓志（武平五年九月十日（卒））
志盖
铭文
大齐魏（懿）翊军墓志铭（武平五年十一月廿九日）
志盖
铭文
齐故骠骑大将军阳州长史郑（子尚）君墓志铭（武平五年十二月廿三日）
志盖
志文
齐故骠骑大将军开府仪同三司?州刺史范（粹）公墓志（武平六年五月一日）
志盖
铭文
君讳韶字叔胤墓志（武平六年大梁月（八月）十八日）
志盖
铭文
王讳润（高润）墓志（武平七年二月十一日）
铭文
太妃讳华（傅华）墓志（武平七年五月七日）
志盖
铭文
〔附〕赵彦深墓志盖
大齐文宣皇帝弘德夫人（颜玉光）墓志铭（武平七年八月廿六日（卒））
志盖
铭文
齐故博陵郡君崔（幼妃）太姬墓志铭（武平七年十一月）
志盖
铭文
齐故车骑大将军银青光禄大夫济南郡太守顿丘男赠使持节都督豫州诸军事豫州刺史李（云）公墓志铭（武平七年十一月十日）
志盖
铭文
北周
周故柱国大将军雍州刺史河内戾公（独孤信）墓志（元年四月壬申）
志盖
铭文
周故开府仪同贺屯（植）公之墓志（保定四年四月廿一日）
志盖
铭文
公讳通墓志（天和二年十月）
志盖
铭文
周使持节大将军大都督新义郡开国公韩木兰墓志（天和三年十一月十八日）
志文
大周使持节柱国大将军大都督原泾秦河渭夏陇成豳灵十州诸军事原州刺史河西桓公（李贤）墓志铭（天和四年五月二十一日）
志盖
铭文
何□宗洛砖志（建德元年□月廿日）
砖志
大周柱国谯国公夫人故步六孤（须蜜多）氏墓志铭（建德元年十一月十一日）
志盖
铭文
大周使持节少傅大将军大都督恒夏灵银长五州诸军事恒州刺史普安壮公（匹娄欢）墓志铭（建德元年十一月廿二日）
志盖
铭文
「夫人郝氏」墓志（建德六年三月十一日）
志盖
志文
扶风郡公主（高妙仪）墓志（宣政元年四月廿三日）
志盖
铭文
伪齐在京为荷王释褐辟任齐安戍主倍赠车骑将军时珍墓志（宣政元年十二月九日）
志盖
铭文
魏故汝北君中正寇（胤哲）君墓志（宣政二年正月四日）
志盖
铭文
魏故广州别驾襄城顺阳二郡守寇（炽）君墓志（宣政二年正月四日）
志盖
铭文
周故邵州刺史寇峤妻襄城君薛夫人墓志（宣政二年正月四日）
志盖
铭文
梁嗣鼎墓志（大象二年六月廿三日）
志盖
铭文
马（龟）氏墓铭文（大象二年十月廿一日）
志盖
铭文
魏故使持节侍中骠骑大将军开府尚书左仆射雍州刺史司空公始平文贞公国太妃卢（兰）氏墓志铭（大象二年十一月十日）
志盖
铭文
李义雄之铭志（大象二年十二月九日）
志盖
铭文
高昌
张归宗夫人索氏墓表（章和七年十一月十五日）
志盖
铭文
汜（灵岳）氏之墓表（章和十八年六月九日）
志盖
铭文
田（元初）氏之墓表（永平元年三月廿四日）
志盖
铭文
画（承）氏之墓表（永平二年二月廿五日）
志盖
铭文
汜绍和墓志（和平二年八月一日）
志盖
铭文
孟（宣宗）氏之墓表（和平四年九月五日）
志盖
铭文
赵荣宗妻韩氏墓表（建昌元年正月十二日）
志盖
铭文
任叔达妻袁氏之墓表（建昌二年十月廿八日）
志盖
铭文
任□□之墓表（建昌三年六月十五日）
志盖
铭文
曲那妻之墓表（建昌四年二月十六日）
志盖
铭文
田（绍贤）氏之墓表（建昌五年四月廿九日）
志盖
铭文
任氏之墓表（延昌元年十一月廿五日）
志盖
铭文
张氏□□表（延昌二年四月十一日）
志盖
铭文
张氏之墓表（延昌三年十月廿八日）
志盖
铭文
孟宣住墓表（延昌三年十二月廿五日）
志盖
铭文
王阿和之墓表（延昌五年□月廿二日）
志盖
铭文
史佑孝之墓表（延昌五年十二月十一日）
志盖
铭文
曹孟佑墓表（延昌七年五月十二日）
志盖
铭文
索守?妻贾氏墓表（延昌七年七月廿二日）
志盖
铭文
袁穆寅妻和氏之墓表（延昌九年十一月卅日）
志盖
铭文
令狐（天思）之墓表（延昌十一年四月六日）
志盖
铭文
索守猪之墓表（延昌十二年十一月十五日）
志盖
铭文
张阿□之墓表（延昌十二年十二月廿九日）
志盖
铭文
任□慎妻墓表（延昌十三年二月十四日）
志盖
铭文
唐（忠贤）妻高氏之墓表（延昌十三年二月三日）
志盖
铭文
赵（荣宗）之墓表（延昌十三年二月十六日）
志盖
铭文
索显忠妻曹氏墓表（延昌十三年三月廿六日）
志盖
铭文
王举奴墓表（延昌十三年四月廿七日）
志盖
铭文
毛弘弘之墓表（延昌十三年十月廿六日）
志盖
铭文
张买得之墓表（延昌十五年七月九日）
志盖
铭文
曲（谦友）君之墓表（延昌十七年正月廿三日）
志盖
铭文
曲（弹那）之墓表（延昌十七年七月壬申）
志盖
铭文
张（神忠）之墓表（延昌十九年三月二日）
志盖
铭文
（字儒子）墓表（延昌十九年八月十七日）
志盖
铭文
无年月志及残志
刘（贤）戍主墓志
碑额
铭文
碑左侧
碑阴
碑右侧
魏故假节龙骧将军晋州刺史元（信）君墓志铭
志盖
铭文
魏故使持节侍中太保领太尉公录尚书事大将军都督定相二州诸军事定州刺史临淮王（元彧）墓志铭
志盖
铭文
魏故平北将军殷州刺史元（瑗）君之墓志铭
志盖
铭文
魏故元使君墓志盖（或认为元显志盖）
志盖
河内宜阳二郡太守魏僧勖记
志盖
铭文
魏故泾州刺史□阳男陆使君墓志盖
志盖
田鸾砖志
砖志
吕猛妻马氏墓志
砖志
故使持节仪同大将军曹永康砖志
砖志
魏故济南王元献墓志盖
志盖
「君姓曹名礼」墓志
铭文
魏故□玄沙门都维那法师惠猛之墓志铭
志盖
铭文
（元澄）残志
志盖
铭文
残石
残石二
大魏殷州刺史崔（楷）公墓志（残）
志盖
铭文
王君墓志铭（残）
志盖
铭文
残墓志（首行存「所谓义结君子」等字）
志盖
铭文
夫人梁氏墓志（残）
志盖
铭文
残墓志（首行存「流」一字）
志盖
铭文
残墓志（首行存「平西大将军兖州刺史」）
志盖
铭文


前言

　　汉魏南北朝墓志，历来是古代墓志材料中最引人注意的一个组成部份。由于它既具有高度的艺术水平和书法价值，又蕴含着丰富的历史资料，从而被历代史学家、金石学家、文物收藏家及书法爱好者们视若拱璧，大力收藏访求。但也正由于这种价值，使得历代出土的汉魏南北朝墓志被转买，而流散各地，给今日的搜集整理造成了严重不便。学者研究中如欲涉及这一阶段的墓志材料，更是难于觅求。
　　迄今为止，系统收集著录汉魏南北朝墓志的专著，仅有赵万里先生在五十年代整理出版的《汉魏南北朝墓志集释》一种。该书收入当时可见的汉代至隋代墓志六百余种，均选用较好的拓本影印，并附有考释。可说是这一时期墓志整理的一个重大成果，具有较高的学术水平和实用价值。但是，该书出版时仅印行一千余部，在近四十年后，尤其在经过十年文化浩劫后，所余无几。今日旧书肆中偶一得见，索价近千，远非文人学子所敢问津。虽然近年各地时有北朝墓志印集出版，但均为选取部份书体精美者以供临池之需，与学者研究所用颇存距离。
　　有鉴于此，我们特在赵万里先生《汉魏南北朝墓志集释》一书及北京图书馆、北京大学图书馆藏拓片的基础上，补充收集了一九四九年至一九八六年期间全国各地出土的汉魏南北朝墓志，均依据拓本及照片，以通用繁体字录写成文，以供各方面研究使用。
　　汉代至南北朝时期，是中国古代石刻中墓志这一大类型的产生和形成阶段。
　　关于墓志起源的时间，曾经有过多种不同的看法。而这些看法上的出入，又在于对墓志这一器物类型的定义有所不同。这一定义上的区别，直接影响了本书收录内容的范围。因此，有必要就我们对墓志的定义及墓志起源的看法作一说明。
　　我在《墓志溯源》（载《文史》第二十一辑）这一论文中曾提出：为了对墓志起源作出符合实际的结论，应该将墓志这一器物与志墓这一风气区分开来。正式的墓志，应该符合以下几个条件：
　　一、有固定的形制。
　　二、有惯用的文体或行文格式。
　　三、埋设在墓中，起到标志墓主身份及家世的作用。
　　如严格依照这些条件分析，两晋以前，几乎没有可以被正式称作墓志的器物。我曾经将墓志的产生及发展过程划分为三个阶段：
　　一、滥觞期：自秦代至东汉末期。这一时期存在着志墓的风习，但并没有形成固定的墓志形式。
　　二、转化期：魏晋至南北朝初年。这时墓志开始正式形成，但还常以小碑或柩铭的形式出现，变化较多，或称碑，或称铭，或称柩铭等。墓志这一名称尚未使用。
　　三、定型期：南北朝时期。墓志的名称正式出现，形制和文体相对固定，并成为当时墓葬中普遍采用的丧礼用品。
　　基于以上分析，我们在收录时，没有逐一收入汉代的告地状、刑徒砖、铭旌、画像石刻铭、墓门题记、神位、镇墓券、墓碑等各种铭刻文字。这些铭刻对墓志的产生起过影响，可以说是墓志的先源。但我们对这些铭刻仅在前言中择要举例说明。魏晋时期用模板印制的大量墓砖文字也不拟收入。但魏晋时期的墓志往往沿称碑或柩铭，实际上已与汉代的碑和柩铭有了质的不同，所以仍把它们作为墓志收入。魏晋以下，既有长篇大论、刻制精美的石志，又有仅刻姓氏卒年的简略砖志，两种体例并存，本书亦一并收录。
　　就此我们附带介绍一下秦汉魏晋时期影响墓志形成的各类器物。根据现可见到的出土器物，可以了解到秦代已经存在着标志墓中死者身份的志墓风气，但还没有固定的器物。一九七九年十二月，秦始皇陵考古队在临潼县赵背户村发掘修建始皇陵的秦代工人墓地，发现了十八件刻在残瓦上的志墓文字。其中十六件刻于残板瓦的内侧，另二件刻于残筒瓦的内、外二侧。刻文内容为：
　　一、东武罗。
　　二、东武遂、赣榆距。
　　三、东武居赀上造庆忌。
　　四、东武不更所●。
　　五、东武东闲居赀不更瞗（睢）。
　　六、东武宿契。
　　七、博昌去疾。
　　八、博昌居此（赀）用（？）里不更余。
　　九、杨民居赀大〔教〕。
　　十、〔杨〕民居赀公士富。
　　十一、杨民居赀武德公士契必。
　　十二、平阴居赀北游公士滕。
　　十三、平阳驿。
　　十四、赣榆得。
　　十五、阑陵居赀便里不更牙。
　　十六、媰（邹）上造姜。
　　十七、……〔居〕赀□□不更□必。
　　十八、〔觜〕…〔楷〕（赀）…〔不〕更滕。
　　　　　（据袁仲一《秦代陶文》释文，（　）为释定正字，〔　〕为残字拟定，限于本文内容，此不对引文加以考证。）
　　这些瓦文，记录了建陵死者的籍贯身份与姓名。从这一点上看，它已经具备了标志墓中死者的性质。可说已开后世墓志的先声。有人也称它们是最早的墓志。但是它们并无固定的程序。推测仅是利用施工中残破的瓦片随手刻写，放入墓中。在该处一百十一座秦代工人墓葬中，绝大多数没有瓦文铭记。有人认为：「这似与身份的高低有关。」但瓦文中即有八人无爵，看不出身份高低。我们认为：瓦上刻名者均为山东（原六国）各郡县人氏，非秦地人氏。由此推测，刻名置墓，可能有给后人移葬时辨认尸骨使用的实用意义在内。这种辨认尸骨以利移葬的用途，曾是设置墓志的一个重要目的。
　　沿袭了这类志墓形式的，有东汉刑徒砖铭。东汉刑徒砖铭大多出土于当时的首都洛阳附近。最早见于著录是在清代晚期。端方曾拣取百余件编入他撰集的《陶斋藏砖记》。罗振玉也曾搜集洛阳地区出土的刑徒砖二百余种编成《恒农冢墓遗文》、《恒农砖录》等书。建国以来，在洛阳地区的基建工程与考古发掘中曾经大量出土东汉刑徒砖。可参见《考古通讯》一九五八年第六期《汉魏洛阳城刑徒坟场调查记》，《考古》一九七二年第四期《东汉洛阳城南郊的刑徒墓地》等文。东汉刑徒砖铭一般为注明死者名籍、身份、卒年，有些还加注此为尸骨所在，似为迁葬认尸使用。行文格式上一般有八种类型，兹择取数例如下：
　　「卫奴」。「龚伯」。「无任谢郎」。「五任冯少」。「汝南成甫戴路」。「南阳宛陈便」。「梁国下邑髡钳赵仲」。「无任河南雒阳髡钳金陵」。「无任河南雒阳髡钳陈巨元初六年闰月四日物故死」。「无任南阳武阴完城旦捐祖永初元年七月九日物故死在此下」。「
右部无任少府若卢髡钳尹孝永初元年五月四日物故死在此下」。「右部无任勉刑颍川颍阴鬼新范雍不能去留官□致医永初元年六月廿五日物故死在此下」。「右部无任沛国与秋司寇周捐永初元年六月十一日物故死在此下官不负」。
　　在长安附近发掘的西汉刑徒墓中从未出土过类似器物。可能它在东汉方形成风气，现已出土一千余件。刑徒铭用砖均为汉代建筑用砖，临时仓促刻成。可见还没有形成固定的形制与文体。但从效果上看，刑徒砖铭与后代墓志的作用、埋设方式已十分相近。它对墓志的产生与使用产生了直接的重大影响。
　　而在秦汉时期的官吏平民墓葬中，却从未发现过与墓砖铭相类同的器物。在这些墓葬中用于志墓的器物可能是非砖石质地的告地状、铭旌以及后来刻在石上的柩铭、墓门、墓阙题记、画像石题记等等。
　　告地状存在于西汉早期，它仿效阳间官司文书，将死者名籍和随葬品移交给地下官吏。虽然它是宗教迷信用品，但标志死者的作用是很明显的。例如江陵凤凰山一六八号西汉墓出土告地状：「十三年三月庚辰江陵丞敢告地下丞，市阳五大夫?之言，与大奴良等廿八人，大婢益等十八人，轺车二乘，牛车一两，驺马四匹，骝马二匹，骑马四匹。可令吏以合事，敢告主。」（见《考古》一九七六年第一期《从江陵凤凰山一六八号墓看汉初法家路线》）
　　铭旌则纯粹是用来标明死者名籍的。《仪礼。士丧礼》中记载：「为铭各以其物，亡则以缁长半幅，赭末长终幅，广三寸。书铭于末曰：某氏某之柩。」武威磨嘴子地区出土的东汉麻质铭旌，即此类器物。例如：Ｍ２２棺盖上铭旌：「姑臧渠门里张□□之柩」，Ｍ２３棺盖上铭旌：「平陵敬事里张伯升之柩，过所毋哭」等。（见《考古》一九六○年第九期《甘肃武威磨嘴子汉墓发掘》）它们在丧礼过程中树于柩前，埋葬时覆在柩上。
　　西汉末年兴起的画像石墓葬形式，为石质葬具进入葬俗打开了道路。首先在画像石的题记中出现了墓主的姓名籍贯。如南阳出土的建宁三年三月甲寅许阿瞿画像石题记：「惟汉建宁，号政三年，三月戊午，甲寅中旬。痛哉可哀。许阿瞿□年甫五岁，去离世荣」。（见《文物》一九七四年八期《南阳发现东汉许阿瞿画像石》）嘉祥出土的永寿三年□安国画像石题记：「永寿三年十二月戊寅朔廿六日癸巳，惟许卒史安国礼性方直，廉言敦笃，慈仁多恩，注所不可。禀寿卅四年……」（见《文物》一九八二年第五期《山东嘉祥宋山一九八○年出土的汉画像石》）这些题记作为画像的附属品存在，出现得不普遍，但却开创了在墓室中安放石质铭记的先例。
　　柩铭、神位、墓门等石（砖）刻在两汉也陆续产生。四川芦山出土的建安十六年王晖石棺，右侧刻铭纪年。马衡先生在《中国金石学概要》中介绍了「汉廿八将佐命功苗东藩琴亭国李夫人灵第之门」。《广仓砖录》中收入了「汉议郎赵相刘君之墓门中平四年三月东平侯作」。等等。它们在墓中标志死者名籍卒日，虽然形制不一，却已隐含了后代墓志的雏型。
　　在东汉及魏晋时期，南方还曾流行过用模子印制成的花纹文字墓砖。这种有花纹文字的墓砖是用来修造墓室的。文字大多为纪年和吉语。如「延熹四年太岁在辛丑，万世老寿，阳遂富贵」（见《千甓亭古砖图释》卷一）「嘉禾七年七月造，大吉祥」（同上）等。也有一些上面记下了墓主的姓名籍贯。如「太康九年八月十日汝南细阳黄训字伯安墓」（《千甓亭古砖图释》卷五）「元康元年七月十七日陈琋为父作万年」（同上）「元康五年八月谏议钱丕平造作」（同上卷六）「永和八年八月廿三作太中大（夫）黄墓黄舍人」（同上卷十三）「尚书令史乔君略壁」（同上卷十五）等。由于它们是作砖时的表记，且内容不完整，与墓志不可同视一类，本书亦不一一收入。
　　对墓志的定型影响最大的是汉代墓碑。它的文体格式与后世的墓志一脉相承。有人把魏晋时期由于严禁立碑而迫使碑以缩小的形式埋入墓中看作是墓志的开始，也是由于二者之间有极其相似的关系而得出的看法。魏晋时期，常有仿照碑形立在墓中的墓志，就是这一变化的明证。墓碑转入地下，在文体、刻制工艺、形制等方面都给墓志的形成以极大影响。由于立碑式不适于墓中使用。吸收了其它明器（如盒、奁）形制特点的盝顶盒式墓志便逐渐成为普遍使用的墓志基本形状，这种定型的墓志兴起于南北朝时期。以宋大明三年刘怀民墓志为代表，墓志的名称正式出现。
　　在整理汉魏南北朝墓志的过程中，特别值得注意的一个问题是辨伪。
　　汉魏南北朝墓志，历来是金石学研究中的重点，也是书法界和收藏家们眼中的瑰宝，身价极高，一些珍品甚至被国外收藏者重金购去。石价既高，拓本价格亦随之上升。碑贾仿刻伪造之风遂起。现在所知，凡重要的北朝墓志，大多有翻刻本。更为恶劣的是：碑贾私下仿造、伪造汉魏南北朝墓志。致使真伪混淆，是非难辨，给使用这一时期的墓志材料造成了困难。新出《北京图书馆藏历代石刻拓本》一书中，就将多件伪刻误认为真迹混杂其中，可见辨伪一事至今仍不可忽视。
　　笔者审阅墓志及拓本所见，凡作伪者，大抵不出以下几种手法：
　　一、将某一真品墓志作为底本，模仿它重刻一石，保留原志的内容与书体，仅改刻姓名、年号等关键词样。例如北京图书馆藏北魏正光四年段峻德墓志，完全是正光四年鞠彦云墓志的翻版，又如北京大学图书馆藏北魏孝昌三年元恂墓志，完全与延昌二年元演墓志相同，仅改动了名字和年月干支几个字。
　　二、自行撰文，仿照南北朝碑志字体刻石。如河南省文物研究所藏北魏神?元年垣猷墓志，即系自行拼协成文，文字既不伦不类，漏误百出，时间又强提至神?以显其古老。然而北魏早期并无如此完备格式的墓志存在，作伪者弄巧成拙。又如河南文物研究所藏晋咸和元年黄淳墓表，文字整齐如新刻，书体全仿二衅碑，内容拼协而成，作伪之迹十分明显。
　　三、将其它朝代（如唐代）的墓志加以修改凿抹，冒充北朝（或汉晋）墓志。如北京图书馆藏北魏神龟三年孔闰生碣，龟字似为龙字改刻。该石书体为唐代风格，名闰生也是唐代人习惯使用的名字。北朝人很少有称闰生者。可以肯定是唐代神龙三年的墓志。又如北京图书馆藏东魏元象元年南宗和尚之塔铭，书体与东魏碑志不同，通篇无一异体字，与当时通用异体别字的习惯不合。刻写形式，文中词语也与时代不合。不能确认为东魏石刻。
　　四、将原石中已残损的某些字加以修补，或以其它志石中的文字替换已残损的字。这种作法多见于石刻拓片剪裱本，尤其是一些著名的贵重石刻拓本。它对原石的本来内容并无损害，在没有善本的情况下可为参考。
　　历代金石学者都曾对这一阶段的墓志加以鉴别，剔除膺品。我的导师孙贯文先生在《北京大学图书馆藏金石拓片草目》一书中对此作了大量工作。然而，由于这一著作未能正式刊印，有关成果未能普及，甚至被人窃作己有。此外，还有一些墓志存在着明显的疑点。也有一些墓志虽有问题（如所记干支不符等）但还不能肯定为伪造，尚需深入考证。为提请注意，现将业经考证的伪志及有明显疑点的墓志附列目录于后。有关判断源于孙贯文先生及前人的著录，以及我们的考查，此不一一引证。为慎重起见，这些墓志均未予录文收入。
　　经多年汇集后，本册已粗具规模。现将它呈献读者。由于墓志原石或有磨泐，虽经反复校雠，录文中仍难免漏误。敬请批评指正。本书编集中，得到赵晶、任昉等先生的大力帮助。北京大学图书馆孙兰风、胡海帆，北京图书馆冀亚平，中国社会科学院考古研究所郭其英，河北省文物研究所孟繁峰，河南省文物研究所李秀萍等同志都曾予以热情协助。中国社会科学院历史研究所吴树平先生对本书的出版给予极大帮助，又承蒙张政烺先生题写书签，谨此一并致以衷心的感谢。
　　　　　　　　　　　　　　　　　赵　超　再草于一九九○年

凡例

一、本书收入汉代至北周及陈代的墓志材料。高昌国的墓志，以北周大定元年为准，收至延昌二十一年。现无拓片者及原石严重残损，拓片无法辨识者均不收入。
二、东汉时期的刑徒砖铭、画像石墓题记、墓门、神位、柩铭等一般不予收入。东汉至晋代的模印墓砖也不收录，请参见《广仓砖录》、《恒农砖录》、《千甓亭古砖图释》、《温州古甓记》等有关图录。
三、所收墓志均以繁体标准字录文。各种异体、别体均改为通行正字。假借字一般不改动，保持原状。在个别容易产生误解的地方加注说明。原墓志铭文中的衍字、脱字、重文、错字等现象均保留原状，未加改正。请在阅读时予以注意。如有不通之处，均为原志刻写中固有的问题。
四、限于条件，无法附着拓片图版，仅能在每件墓志录文后注明拓片出处，以资参考。为查对便利，录文中在原志石每行末字下加以」号区分行款。限于篇幅，原志石中空格未予保留。
五、原志石残泐不清，无法确识之字，以□号注明。
六、录文均采用新式标点，惟文中书籍等专用名称及引语不另加以引号。
七、墓志排列以时代年号为序。均以葬年月日为准。依次为：汉、三国、西晋、东晋、宋、齐、梁、陈、后燕、北魏、东魏、西魏、北齐、北周、高昌。同一年中年号改动者，依葬月所属年号归属。
八、本书收录的新近出土墓志材料截止至一九八六年。
九、目录中各志的定名采取以下方式：凡有首题者均移录首题。无首题，而志文首行言及志主名号者移录首行前数字。无法以上二种方式命名者代为拟名，直称某某（志主）墓志。



附：伪志（包括疑伪）目录

章灿墓志　　　　　　　　汉　建宁四年二月癸卯
刘君墓碣　　　　　　　　汉　中平四年三月
虞陟墓志　　　　　　　　汉　建兴四年五月十日
曹参墓志　　　　　　　　汉　阙年（岁在甲寅）
任达墓志　　　　　　　　魏　景初二年十一月
高堂隆墓志　　　　　　　魏　景初二年
讳填墓志　　　　　　　　魏　嘉平元年三月
王绳武墓志　　　　　　　魏　甘露五年□月十六日
陈璟墓志　　　　　　　　魏　景元三年九月六日
张辅国墓志　　　　　　　魏　咸熙元年九月廿九日
王兴墓志　　　　　　　　晋　永熙元年
王浚墓志　　　　　　　　晋　永平□年
周章墓记　　　　　　　　晋　太康十五年五月
刘遽墓志　　　　　　　　晋　元康六年四月七日
刘氏墓志　　　　　　　　晋　建兴三年
侯达墓志　　　　　　　　晋　泰宁二年三月三日
吴公墓志　　　　　　　　晋　建元元年四月
蔡冲墓记　　　　　　　　晋　太元二年中节二日
张君永昌之神柩　　　　　阙年月
永安侯墓石　　　　　　　阙年月
闻景墓志　　　　　　　　宋　元嘉廿六年九月
司马洛墓志　　　　　　　梁　天监十八年十月一日
陶隐居墓志　　　　　　　阙年月
杨公则墓志　　　　　　　阙年月
到仲举墓志　　　　　　　陈　太建十年八月十四日
蕲英墓志　　　　　　　　北魏始光二年八月廿二日
垣猷墓志　　　　　　　　北魏神?元年二月十九日
李氏墓志　　　　　　　　北魏神?五年九月六日
源嘉墓志　　　　　　　　北魏天安元年八月一日
游明根墓志　　　　　　　北魏延兴元年正月
鲁普墓志　　　　　　　　北魏太和二年九月五日
李端墓志　　　　　　　　北魏太和八年正月
陶超墓志　　　　　　　　北魏太和十年二月
王雍墓志　　　　　　　　北魏太和十一年十月
杜懋墓志　　　　　　　　北魏太和十七年七月
周哲墓志　　　　　　　　北魏太和十九年十月二日
刘先生夫人墓志　　　　　北魏正始三年五月二日
侯氏张（列华）夫人墓志　北魏正始四年季秋
元映墓志　　　　　　　　北魏正始四年十月三日
陈峻岩墓志　　　　　　　北魏正始五年八月
郭达墓志　　　　　　　　北魏正始八年正月五日
陆章墓志　　　　　　　　北魏永平三年十月六日
王蕃墓志　　　　　　　　北魏永平五年十月廿七日
孟夫人墓志　　　　　　　北魏延昌元年二月十五日
秦夫人墓志　　　　　　　北魏延昌元年三月
何卓墓志　　　　　　　　北魏延昌元年五月
严震墓志　　　　　　　　北魏延昌二年四月十日
陈廞墓志　　　　　　　　北魏延昌二年十月
元通墓志　　　　　　　　北魏熙平元年七月廿八日
元容墓志　　　　　　　　北魏熙平二年八月廿日
杨旭墓志　　　　　　　　北魏神龟初元年七月癸酉
张澈墓志　　　　　　　　北魏神龟元年八月
王迁墓志　　　　　　　　北魏神龟二年二月
孔闰生墓志　　　　　　　北魏神龟二年四月十八日
颜迁墓志　　　　　　　　北魏神龟四年十月
何彦咏墓志　　　　　　　北魏正光元年四月
高举神铭　　　　　　　　北魏正光元年四月
唐云墓志　　　　　　　　北魏正光元年九月十二日
于高头墓记　　　　　　　北魏正光二年四月
秦龙标墓志　　　　　　　北魏正光二年十二月六日
刘惠芳墓志　　　　　　　北魏正光三年四月五日
尼慈云墓志　　　　　　　北魏正光三年八月一日
康健墓志　　　　　　　　北魏正光三年十月五日
綦俊墓志　　　　　　　　北魏正光四年十月九日
段峻德墓志　　　　　　　北魏正光四年十一月二日
吴方墓志　　　　　　　　北魏正光五年六月三日
谭棻墓志　　　　　　　　北魏正光五年六月五日
薛孝通墓志　　　　　　　北魏孝昌元年二月十日
吴瑱墓志　　　　　　　　北魏孝昌元年二月三日
卜文墓志　　　　　　　　北魏孝昌二年二月廿四日
元飘墓志　　　　　　　　北魏孝昌二年十月二日
朱奇墓志　　　　　　　　北魏孝昌二年十月
元恂墓志　　　　　　　　北魏孝昌三年三月七日
张敬墓志　　　　　　　　北魏孝昌三年九月十三日
彭忠墓志　　　　　　　　北魏建义元年九月廿六日
元广墓志　　　　　　　　北魏建义元年十月四日
杨逸墓志　　　　　　　　北魏永安元年五月廿三日
郑黑墓志　　　　　　　　北魏普泰二年三月十七日
元虔墓志　　　　　　　　北魏太昌二年十月
高珪墓志　　　　　　　　北魏永熙三年十月九日
孙彦同墓志　　　　　　　东魏天平三年正月
南宗和尚之塔　　　　　　东魏元象元年五月
王尉墓志　　　　　　　　东魏兴和六年
李祈年墓志　　　　　　　东魏武定元年十一月八日
王子贵墓志　　　　　　　东魏武定二年正月廿六日
杨凤翔墓志　　　　　　　东魏武定五年五月廿四日
□韶墓志　　　　　　　　东魏武定八年正月五日
赵通墓志　　　　　　　　北齐武平二年六月四日
王早墓志　　　　　　　　北齐武平四年二月六日
王君墓志　　　　　　　　北周天和二年十月
刘桂墓志　　　　　　　　北周天和三年七月
长孙夫人罗氏墓志　　　　北周天和四年八月六日


汉魏南北朝墓志汇编（一）

汉
三国（魏）
西晋
东晋
宋
齐
梁
陈
后燕

汉

【铭文】惟永平七年七月廿一日，汉左将军特进胶东侯」第五子贾武仲卒，时年廿九。」夫人马姜，伏波将军新息忠成侯之女，」明德皇后之姊也。生四女，年廿三而贾」君卒。」夫人深守高节，劬荣历载，育成幼媛，光□」祖先。遂升二女为」显□节园贵人，其次适亭侯朱氏，其」次适阳皋侯刘氏。朱紫缤纷，宠」禄盈门，皆□」夫人。夫人以母仪之德，为宗族之覆。□春秋」七十三，延平元年七月□□□□□。」皇上□悼，两宫□□，赐秘器以礼。□□九月十日葬于芒门旧茔。（下残）子孙惧不」能章明，故刻石纪留（下残）北京图书馆藏拓
【铭文】故左郎中邓里亭侯沛国丰张盛之墓。元初二年记。北京图书馆藏拓
【志盖】无
【铭文】故彭城相行长史事吕长缪宇字叔异。」岩岩缪君，礼性纯淑，信」心坚〔明〕，□□□〔备〕。〔循〕京」氏〔易〕经□□□恭俭」〔礼〕让，恩惠□□，□□告」□，远近敬芗。少秉里□□府召退辟□□执」〔念〕闾巷□相□□□贤」知命，复遇坐席，要舞黑绋。」君以和平元年七月七日物故。元嘉元年三月廿日葬。」江苏邳县出土。见《文物》一九八四年第八期《东汉彭城相缪宇墓》。
【铭文】□汉永和二年岁在丁丑七月下旬，临乃丧慈父，呜呼哀哉。故□」石立碑，其辞曰：」父通，本治白孟易丁君章句，师事上党鲍公。□郡掾史治书主簿。载」□□十三卦位蹇微。遂不□起，□然至斯。孤子推□，痛当奈何。□孙□」□，□不感悲。临兄弟四，兄□其年如伯，仲立子三人，季□子□弟□□」□过。□离春秋，永归长夜。□代不立，言之切痛，伤念□谓。□□□□」□□永宝。昔武王遭疾，□□周公，为王残命，复得近年，等有罪□□」□□□。由斯言之，命有□□。进念父恩，不可称陈。□作□丘封，曰存祖夫，适」□□祠，蒸尝魂灵，富贵无悉，传于子孙，□之无竟。」胤此阴阳，变化四时。小子□命□長，?□才兮。改□易官，震垢□兮。」□□□清，集神门兮。日月照幽，时昼昏兮。□严□□，惟□□□兮。悲」□永□，失寿年兮。升车下征，赴黄□□。□□□义□思兮。」□和二年岁在丁丑丧父。来年腊月□□，延熹六年□□□□积廿七年。」□为父作封□□□度博望□□时工宪工□，功夫费凡并直」□万七千。二月卅日毕成。〔注〕北京图书馆藏拓
　　〔注〕本志因残泐过甚，断句不尽完全。
【椁铭】故雁门阴馆丞西河圜阳郭仲理之椁北京图书馆藏拓
【石椁题字】西河圜阳郭季妃之椁北京图书馆藏拓



三国（魏）

【铭文】魏故持节仆射陈郡鲍捐之神坐。北京图书馆藏拓
【铭文】魏故处士陈郡鲍寄之神坐。北京图书馆藏拓

西晋

【砖志】泰始元年南阳张光」字孝光。北京图书馆藏拓
【铭文】晋故太康三年二月三日己酉赵国高邑导官令太中大夫冯恭字符恪。有子曰宁，次曰征，次曰贵。北京图书馆藏拓
（志为圭首碑型，额有穿，仅存上半部。）
【铭文】大康八年（下残）」乙巳朔岁（下残）」晋故中郎（下残）」光人姓王（下残）」文伯年（下残）」河南省洛阳市出土。见《考古学报》一九五七年第一期《洛阳晋墓的发掘》。
（原石为小碑形，无盖。）
【碑阳】
【额】晋待诏中郎」将徐君夫人」菅氏之墓碑。」
【铭文】夫人讳洛，字胜，代郡人也。夫人淑质清」和，恭诚朗识。年有十七，始适徐氏。虽生自」出于督孝之门，而志存礼让，祇奉姑舅，接」事夫主，自始及终卌一年，其谦让之节，柔」顺之行，曾无片言违慢之矢。整修中匮，仆」御肃然。是以姻族墓其义，父党贵其行。宜」当等寿姜任，永锡难老。年五十有八，以泰」康十一年五月廿七日罔。于永平元年二」月十九日附葬于洛之西南。大女婿崇，不」胜感墓罔极之哀，财立墓碑，略纪遗烈。其」辞曰：」
【碑阴】皇灵诞育，惟岳绛猜，猗与」夫人，秉德淑清。聪朗内识，」接物以诚，曰仁者寿，当享」百龄。昊天不吊，大命中倾，」卜兹宅窕，永即幽冥。遗孤」号咷，姻族涕零，千秋万岁，」何时复形。呜呼哀哉！」北京图书馆藏拓
【碑志】
【铭文】元康元年六月十四日蒋之神柩。安徽寿县出土。见《文物》一九六三年第七期《寿县东门外发现西汉水井及西晋墓》。
（原石为小碑形，无盖。）
【碑额】晋故处士」成君之碑。」
【铭文】君讳晃，字叔明，阳平人也。厥年六十。君自」少为人贞絜，笃实言行，束修内和，外九族，履信义，奄遭不豫，寝疾日增。以元康元年」七月十六日遂殒厥命。宗亲外内，赏属大」小，及其畴类远近知识者，莫不悲愕，肝情」凌碎者也。故铭勒名字，立身修行，以表之」灵祇。」大女夫河间东乡训，深惟成君德行纯厚，」情性款密，善和远近。愿其命齐南山，极子」堂养。如何昊天，未老雕丧。路人行夫，尚有哀伤，况训亲属，岂不惆怅。碑以叙之，呜呼哀哉！」北京图书馆藏拓
【铭文】元康三年八」月十七日，阳」平乐生年七十，」物故。
【棺柩铭文】阳平乐生之柩。北京图书馆藏拓
【铭文】晋大司农关中侯裴祇，字季赞，」河东闻?人也。春秋六十有七，」元康三年七月四日癸卯薨。十」月十一日乙卯安措。」大夫人东莞东武伏氏。」夫人秦国陈仓马氏。」
【志阴】大夫人柩止西筩。」府君柩止北筩西面。」夫人柩止北筩东面。」女惠庄柩止北筩东入。」洛阳古代艺术馆藏石。洛阳周公庙外出土。
【志盖】无。
【志阳】晋故中书侍郎颖川颖阴荀君之墓。」君以元康五年七月乙丑朔八日丙申岁在乙卯疾病」卒。君乐平府君之第二子，时年五十。先祖世，安措于颖川颖阴县之北。其年七月十二日，大雨过常，旧墓下湿，」崩坏者多。圣诸嘉悼，愍其贫约，特赐墓田一顷，钱十五」万，以供葬事。是以别安措于河南洛阳县之东，陪附晋」文帝陵道之右。其年十月戊午朔廿二日庚辰葬。写诏」书如左：」诏中书侍郎荀岳，体量弘简，思识通济，不幸丧亡，甚悼愍之。其赐钱十万以供丧事。」诏故中书侍郎荀岳，忠正简诚，秉心不苟，早丧才志，既」愍惜之。闻其家居贫约，丧葬无资，修素至此，又可嘉悼」也。旧墓遇水，欲于此下权葬。其赐葬地一顷，钱十五万，」以供葬事。」皇帝闻中书侍郎荀岳卒，遣谒者戴璇吊。」皇帝遣谒者戴璇以少牢祭具祠故中书侍郎荀岳。」尚飨！
【志左侧】□司徒左西曹掾和夫卒。」子男琼，年八，字华孙。
【志阴】岳字于伯，小字异姓，以正始七年正月八日癸未生于」谯郡府丞官舍。以咸宁二年七月本郡功曹史在职，廿」四日还家。十月举孝不行。三年七月司徒府辟。四年二」月十九日戊午应命署郎徐州田曹属。太康元年十二」月举秀才，二年正月廿日被戊戌诏书除中郎。三年八」月廿七日庚戌诏书除太子舍人。六年十月七日辛巳」除尚书左中兵郎。七年七月十七日丁卯疾病去职，被」壬申诏事除中郎。十年五月十七日除屯骑始平王司」马。十二月廿七日除中郎参平南将军楚王军事。永熙」元年九月除参镇南将军事。永平元年二月三日除河」内山阳令，元康元年三月廿五日到官。三年五月四日」除领军将军长史，六月六日拜。四年五月五日除中书」侍郎，六月二日拜。」夫人刘，年卌五，东莱刘仲雄之女。息女柔，字徽音，年廿，」适乐陵石庶祖。次息男隐，字呜鹤，年十九。娶琅耶王士」玮女。次女和，字韶音，年十七，适颖川许昌陈敬祖三曰妇。次女恭，字惠音，年十四，适弘农杨士产拜时。晚生二女皆不育。
【志右侧】夫人刘氏，年五十四，字简训。永安元年岁在甲子三月」十六日癸丑卒于司徒府。乙卯殡。其年多故，四月十八」日乙酉附葬。北京图书馆藏拓
（原石为小碑形。）
【铭文】夫人宜成宣君郭氏之柩。」讳槐，字媛韶，太原阳曲人也。其先胤自」宗周，王秀之穆，建国东虢，因而氏焉。父」城阳大守，讳配，字仲南，德迈当时。青龙」五年，应期诞生，黄中通理，高明柔克，聪」识知机，鉴来臧往。廿有一，嫔于武公。虔」恭粢盛，缉宁邦家。武公既薨，亲秉国政，敦风教，明褒贬，导德齐礼。十有余载，飨」兹二邦，仍援妃后，而缟服素裳，颜不加」饰。遭家不造，遇世多难，不曰坚乎？弘济」厥艰。春秋六十，元康六年，薨于第寝。附」葬于皇夫之兆。礼制依于武公。北京图书馆藏拓
【铭文】元康八年十月庚午朔〔注〕廿六日，」晋故东莱庐乡新乐里徐君讳」文□，年九十七，不禄薨。其子其」女卜吉改葬。西去旧墓七有一，」□国治卅有五，西南去县治十。」北京图书馆藏拓
　　〔注〕元康八年九月庚午朔，十月庚子朔。原志石误。
（原石为小碑形。砖质。无盖。）
【碑阳】
【碑额】晋故武威将军魏君柩铭。
【铭文】君讳雏，字德义。世以仁勇积修」为称愿闲文武军旅名奋尚忠」信行履笃□色养□润入孝出」弟敦世骨肉□伊兰芷愿□俯」仰靡徊其内显侍阁桓桓皇庭」德素□相当冠世荣不幸卒厥」息曰忠等礼服阕竟□□罔●」乃刊石移铭□□其辞曰：」
【碑阴】峨峨魏君受性清伦经□」且重淑性具□□□□泰」动则宣群弘猛英杰不屈」就声出处合度操不徊倾」早失覆差冥冥永□（又二石柱柩铭，文同，其一残缺下半。）元康八年二月甲戍朔十日」将军魏君之神柩也。北京图书馆藏拓
（志似小碑形，圭首，无盖。）
【碑阳】晋贾皇后乳母美人徐氏之铭。」美人讳义，城阳东武城人也。其祖祢九族，出自海滨」之寓。昔以乡里荒乱，父母兄弟终亡，遂流离迸窜司川河内之土。娉处大原人徐氏为」妇。美人姿德，迈纵文母；立身清洁，逮矣伯姬。温雅闭闲，容容如也。居家里治，模范过于」仁夫。不下堂而睹四方。怃育群子，勋导孔明，教化猛于严父，恩覆诞于春阳。机神聪鉴，」闻于远近，接恤施惠，称于四邻。人咸宣歌，邑室是遵。」晋故侍中行大子大保大宰鲁武公贾公，平阳人也。公家门姓族，鲜于子孙。夫人宜城」君郭，每产辄不全育。美人有精诚笃爽之志，规立福祚，不顾尊贵之门。以甘露三年岁」在戊寅，永保乳贾皇后及故骠骑将军南阳韩公夫人。美人乳侍，在于婴●。抱勖养」情若慈母，恩爱深重过其亲。推燥居湿，不择冰霜，贡美吐餐，是将寝不安枕，爱至贯肠。」勋语未及，导不毗匡。不出闺阁，戏处庭堂。声不外闻，颜不外彰。皇后天姿挺茂，英德休」康。年十三，世祖武皇帝以贾公翼赞万机，辅弼皇家。泰始六年岁在庚寅正月，遣宗」正卿泗浍子陈惶娉为东宫皇大子妃。妃以妙年，托在妾庶之尊。美人随侍东宫，官给」衣裳，服冕御者。见会处上待礼，若宾有所。论道非美人不说，寝食非美匪卧匪食，游观」非美人匪涉不行，技乐嘉音非美人匪睹不看。润洽之至，若父若亲。大康三年五月」廿四日，武皇帝发诏，拜为中才人。息烈，司徒署军谋掾。大熙元年四月廿二日，」武皇帝薨。皇帝陛下践祚。美人侍西官，转为良人。永平元年三月九日，故逆臣大傅」杨骏委以内授举兵，图危社稷。杨大后呼贾皇后在侧，视望●候，阴为不轨。于时宫人」实怀汤火，惧不免豺狼之口，倾覆之祸，在于斯须。美人设作虚辞。皇后得弃离。元恶骏」伏罪诛。圣上嘉感功勋。元康元年拜为美人。赏绢千匹，赐御者廿人。奉秩豊重，赠赐隆」溢。皇后委以庶绩之事，托以亲尼。宰膳同于细御，宠遇殊持。元康五年二月，」皇帝陛下中诏，以美人息烈为大子千人督。抽擢荣覆，积累过分，实受大晋魏魏之恩。」美人以元康七年岁在丁巳七月寝疾，出还家宅，自疗治。」
【碑阴】皇帝陛下、皇后、慈仁矜愍，使黄门旦夕问讯，遣殿中大医、奉」车都尉关中侯程据、刘琁等，就家瞻视。供给御药、饮食众属，」皇后所噉珍奇异物，美人悉蒙之。疾病弥年，增笃不损。厥年」七十八。以八年岁在戊午四月丁酉朔廿有四日丙□直平」戊时丧殒。」皇后追念号咷，不自堪胜。赐秘器衣服，使宫人女监宋端临」亲终殡。赐钱五百万，绢布五百匹，供备丧事。」皇帝陛下遣使者郎中赵旋奉三性祠。」皇后遣兼私府丞谒者黄门中郎将成公苞奉少牢祠于家」堂墓次。九年二月五日，祖载安措，永即窈窴。子孙攀慕断绝，」永无瞻奉。呜呼哀哉。遂作颂曰：」穆穆美人，迈德娥英，齐纵姜姒，登于紫庭。涉历阙闼，二宫是」经，侍侧皇家，扶奖顺声。启悟谶微，国政修明，宪制严威，美人」惟听。遐迩慕赖，宣歌驰名，当享无穷，永寿青青。昊天不吊，奄」弃厥龄，神爽飞散，长幽窴窴。悠悠痛哉，千秋岂生，号咷割剥，」崩碎五情。谨赞斯颂，终始素铭。河南洛阳出土。见《考古学报》一九五七年第一期《洛阳晋墓的发掘》。
（志为长方形，无盖。）
【志阳】左棻，字兰芝，齐国临淄人，」晋武帝贵人也。永康元年」三月十八日薨。四月廿五」日葬峻阳陵西徼道内。
【志阴】父熹，字彦雍，太原相弋阳太守。」兄思，字泰冲。」兄子髦，字英髦。」兄女芳，字惠芳。」兄女媛，字纨素。」兄子聪奇，字骠卿，奉贵人祭祠。」嫂翟氏。北京图书馆藏拓
（原石为小碑形，螭首，无盖。）
【碑阳】
【额】晋故沛」国相张」君之碑。
【铭文】君讳朗，字符明，沛国相人也。六国纵横，氏族殊流。」其先张老，为晋大夫，纳规赵武，而反其侈靡。自春」秋爰迄周朱，弈世相□显名战国。沓于子房，黄父」授书。高祖龙飞，实赖良谟，载藉嘉焉。君其后也。君」体质冲素，芳絜渊渟，俭以自居，闺内有政，澹墨静」施，善不已名，是以其党莫识厥诚。抚育十子，家教」修明，示导出处，三纲有成，咸佩银艾，重迭金紫，策」命使符，荣显族氏，父训致也。茕茕孤子，闻于旧史，」祖功宗德，臣子所纪。昔我慈孝，清规远举，甘于退」处，荣不已慕，居盈弗溢，华繁是去，墓兆肇今，宗蒙」荫祇，宜亨永祠，世传胤祖。可谓夹枝布叶，有则百」之祚，晖扬先烈，没而不朽者已。春秋六十有七，永」康元年三月丙戍，顾念未遂，奄忽徂卒。母氏内化，」尽中馈之礼，温慈柔惠有三。母□年五十有六，元」康八年十二月戊申寝疾不兴。旻天不吊，夺我考」妣，出入屏荣，靡怙靡恃。以父终之年十一月壬申」神迁后土，合葬斯宇。令终有淑，遗教显融。孤弱号」摧，哀慕无穷。心剜噎，涕涟涟。刊石玄堂，铭我家风。」灵迁潜逝，声寿永宣。其辞曰：
【碑阴】穆穆考妣，邈邈其贤。保德」含和，受兹自干。率礼不越，」外肃内闲。可移于官，以为」民先。宜享亿龄，嵩岳等年。」哀命不遂，早世殒颠。痛慕」罔极，嗥诉昊天。北京图书馆藏拓
【志盖】无
【铭文】晋前尚书郎北地傅宣故命妇，秦国」士孙松字世兰翊军府君之女。姿窈」窕之容，体贤明之行。在褓有淑顺之」美，来嫔尽四德之称。年廿有九，永宁」二年夏六月戊午卒。秋九月丙申葬。」杉棺五寸，敛以时服。土椁陶器，无臧」金玉。既将反之于俭质，盖亦述其素」志也。已」新妇前产二子，长名婴齐，次名黄元，」皆年二岁不育。缘存时之情，用违在」园之义。遂以祔于其母焉。河南洛阳出土。见《考古学报》一九五七年第一期《洛阳晋墓的发掘》。
（志为长方形，四面刻。）
【志阳】晋使持节侍中都督幽州诸军事领护乌丸校尉幽州刺史骠骑大将军博陵公太原晋阳王公故夫人平原」华氏之铭。」公讳浚，字彭祖。」曾祖父讳柔，字叔优，故汉使持节护匈奴中郎将雁门太守。夫人宋氏、李氏。墓在本国晋阳城北二里。」祖父讳机，字产平，故魏东郡大守。夫人郭氏、鲍氏。墓在河内野王县北白径道东北，比从曾祖代郡府君墓，南邻从祖东平府君墓。」父讳汶，字处道，故使持节散骑常侍司空博陵元公。夫人颖川荀氏。墓在洛阳北邙〔注一〕恭陵之东，西比武陵王卫」将军，东比从祖司空京陵穆侯墓。」浚前夫人济阴文氏，讳●，字世晖，年廿四薨。有子女曰韶，字韶英，适颖川枣台产。产父故大子中庶子。丽，字韶」荣，适济阴卞稚仁。仁父故廷尉。则，字韶仪，适乐安孙公渊。渊父故平南将军。」夫人祖讳和，字叔怿，故光禄勋。夫人张氏、解氏。父讳猗，字子课，故温令。夫人孙氏。外祖父义阳孙朝，字恭宗，故」征北司马。夫人樊氏。长舅讳溥，字玄平，故建平大守。夫人孟氏。中舅讳超，字玄叔，故大子庶子。夫人邓氏。次舅」讳畴，字玄回，故南阳大守。夫人崔氏。季舅讳启，字玄明，南安大守。夫人索氏。」中夫人河东卫氏，讳琇，字惠瑛，年十九薨。无子。」夫人祖讳觊，字伯觎，故魏尚书闻阳乡敬侯。夫人□氏。伯父讳瓘，字伯玉，故侍中行大子大保司空菑阳公。夫」人董氏、任氏。父讳寔，字叔始，故散骑常侍闻阳乡侯。夫人刘氏。外祖父刘□字□□，故河东大守。」右二夫人陪元公墓西三丈。」夫人华氏，讳芳，字敬华，年卅七薨。有子曰冑，字道世，博陵世子。次曰裔，字道贤。
【志左侧】夫人曾祖父讳歆，字子鱼，故魏太尉。夫人滕氏。祖父讳炳，字伟明，故魏侍御史。夫人任氏。父讳衍，字长冑，故侍」御史安乡亭侯。夫人刘氏。兄讳酆，字敬始，故豫章王文学安乡亭侯。兄讳玑，字敬珩，前西安令。姊讳苕，字宣华，」
【志阴】适颖川荀泰章。章父故司徒。外祖父沛国刘芬，字含元，故尚书肃成伯。夫人武氏。长舅讳粹，字纯嘏，故南中郎将。夫人荀氏。中舅」讳?，字终嘏，故太常。夫人华氏。少舅讳汉，字冲嘏，故光禄勋。夫人程氏。
　　夫人华氏，平原高唐人也。其民族繁茂，中外隆盛，列爵显号，已具之铭表。弈世载德，生自高冑，天姿发于自然，仁教渐于义训。遭」家不造，十五而无父。在丧过哀。及居室色养，尽孝承亲，清恒婉嫕，〔注二〕容止有则。年十八，继室于我。拜公夫人。爰初起家，而居有之，荣」显在身，操行俞卑。大夫人在堂，勤执妇道，率礼不越，竭心朝夕，恭谨如也。文氏早终，有三女。鞠养隐密，训诲兼备，慈爱发于至诚，」三孤不觉非亲。虽尸鸠称平，魏母曰慈，恐无以过矣。余承先宠，遂历朝阶。委政中匮，不失其职。动遵典度，佩无乱节。用能聿修内」教，加济我家道也。永兴之中，王室有难，奉诏南征，义在忘家。夫人留内，惠怀有方，政成闺闱，而道周于外。缉安之勋，盖有与焉。皇」驾及都，仍蒙增宠，爵居小君之位，身为三事夫人。而躬自抱损，卑心降己，朝夕思念，忧在进贤。身服浣濯，衣不文缋，清约施于躬」俭，仁惠置于沓下。朗解五音，而不听声乐，欲以终成家风，匪唯一己而已。自初敕降，继嗣未甄，常劝余宜广媵御，以锡众类。和平」之性，情无矜假。有五庶子，同之一生。及牧御群下，训导以渐，威不加严，而左右自肃也。天启之愿，晚育二胤。世子冑，六岁。小子裔，」年二，其实七七日。妙哉藐孤，性质所禀，有由而来，冀以此隆洪基，奉先业也。自嫔余庭，廿有载，享年卅七，永嘉元年春二月辛巳」朔廿九日己酉薨于府舍。虽寝疾弥笃，言不违正。兄姊四人。姊适颖川荀氏，先亡。兄文学，有令名，早终。唯老母小兄为居，家贫守」约，禄养未呈，放远奉迎，旦夕归安。临没无言，唯以养亲不终为恨。自经事难，以勉诸难。母姑远至，儿孙具集，军国执事，愍其懃劳，」常欲奉一觞之寿，加一饮之赐。吾有出亲之忧而未得也。垂终之日，犹见此心。出钱三百万，以颁上下。先子有云，人之将死，其言」也善。此之谓矣。及遗命送终，敛以时服，金环珠玉，非徒存所不尚，力戒莫以送。殡葬之制，事从节约。盖夫贵而无骄，富而不奉，难」矣斯人也。少以清婉居室，长以仁贤成家，谦冲隐约，着之行事，明见达理，显于垂亡，可谓终始不玷，存亡无亏者矣。先公旧墓，在」洛北邙。文、卫二夫人亦附葬焉。今岁荒民饥，未得南还。辄权假葬于燕国蓟城西廿里。依高山显敞，以即安神柩。魂而有灵，亦何」不之。选吉日，备车徒，介士随命秩所应，具三府之仪，使不●旧典而有加礼也。凡一善必纪，古人谓之实录。况我伉俪信顺之积」而可没哉。故图书容像，缀集往行，俾后之子孙，以明先母之攸操云尔。乃作颂曰：」二象合契，贞龟启繇，于穆淑媛，体纯德茂。清韶隽令，固天所授，含章内朗，兰音外秀。曰妇惟孝，在继斯慈，缱绻之款，情实在兹。积」善余庆，福乃降之，诞生二胤，以构洪基。伊余屯亶，仍多斯殃，二妇短祚，前念未忘。之子之来，庶几克昌，上天降厉，中年夭丧。旋堂」
【志右侧】莫睹，廓焉其亡，假瘗燕都，寄情山冈。生荣死哀，终然允藏，心之云悼，慨其永伤。」永嘉元年四月十九日己亥造。北京西郊出土。见《文物》一九六五年第十二期《北京西郊西晋王浚妻华芳墓清理简报》。
　　【注一】志石原作●，为字书不载。疑即邙字。
　　【注二】志石原作●，为字书不载。疑为●别体，●即嫕字。
【志盖】无
【志阳】晋故尚书征虏将军幽州刺史城阳简侯乐陵厌次」都乡清明里石?，〔注一〕字处约，侍中太尉昌安元公第二」子也。明识清远，有伦理刑断。少受赐官大中大夫关」中侯，除南阳王文学、太子洗马、尚书三公侍郎，情断」大狱卅余条，于时内外，莫不归当。迁南阳王友、廷尉」正、中书侍郎。时正直内省，值杨驳作逆。诏引?式干」殿，在事正色，使诛伐不滥。拜大将军秦王长史，计勋」酬功，进爵城阳乡侯。入补尚书吏部郎，疾病去职。迁」荧阳太守御史中丞。国清定大中正侍中□。屡表告」疾，出为大司农。赵王纂位，左迁员外散骑常侍。三王」
【志阴】举义，惠皇帝反正，拜廷尉卿，除征虏将军幽州刺史。」军事屡兴于是，罢武修文。城都王遣荧阳太守和演」代?，召为河南尹。自表以疾，权驻乡里。永嘉元年，逆」贼汲桑破邺都之后，遂肆其凶暴东北。其年九月五」日，奄见攻围。?亲率邑族，临危守节，义旧〔注二〕不回，众寡」不敌，七日，城陷，薨，年六十二。天子嗟悼，遣使者孔汏、」邢霸护丧。二年七月十九日祔葬于皇考墓侧神道」之右。大子定、小子迈，致命所在。庶子恭嗣，刊石纪终，」俾示来世。
【志左侧】夫人广平临水刘氏，字阿容。父字世颖，晋故步兵校」尉关内侯。」夫人琅耶阳都诸葛氏，字男姊。父字长茂，晋故廷尉」卿平阳乡侯。
【志右侧】长子定，字庶公，年廿八，本国功曹察孝，州辟秀才不行。」小子迈，字庶昆，年廿三，本国功曹再察孝不行，本州岛三」辟部济南从事主簿。」女字令修，适黄门侍郎江安侯颖川陈世范。北京图书馆藏拓
　　【注一】石?，原石作?，此字不见于字书。《晋书》中作尟。疑志石中为「?」字讹变。《广韵》云：「?，尟俗字。」故暂依原石。
　　【注二】旧，原石如此，当为奋字讹误。
【志盖】无
【铭文】处士乐陵厌次都乡清明里石定，字庶公，太尉昌安」元公之第三孙，尚书城阳乡侯之适子也。秉心守正，」志节清远，有才干胆断。本郡功曹察孝，州辟，皆不就。」举秀才不行，侍父乡里。永嘉元年，逆贼汲桑破邺都」之后，遂肆凶暴，鼓行东北，其年九月五日攻围侯。侯」亲率邑族，临危奋讨，众寡不敌，七日，城陷，侯薨。定与」弟迈致命左右，年廿八，才志不遂。呜呼哀哉！凡我邦」族，莫不嗟恸。二年七月十九日祔葬于侯墓之各次。」刊名纪终，俾示来世。」妻沛国刘氏，字贵华。父字终嘏，晋故太常卿。北京图书馆藏拓
（志为圭首小碑形、无盖。）
【铭文】晋故使持节都督青徐诸军事征」东将军军司关中侯刘府君之墓。」君讳韬，字泰伯，叔考处士，君之元」子也。」夫人沛国蔡氏。北京图书馆藏拓
【志盖】无
【铭文】晋故大司农关中侯郑舒夫」人城阳黔陬刘氏，魏琅耶太」守谟之孙，晋使持节领护匈」奴中郎将鹰扬将军并州刺」史菅丘烈男钦之女。夫人年。」北京图书馆藏拓

东晋

（志作小碑形）
【铭文】晋故豫章内史陈国阳夏谢鲲幼舆，以泰宁」元年十一月廿八日假葬建康县石子冈。在」阳大家墓东北四丈。妻中山刘氏。息尚，仁祖。」女真石。弟褒，幼儒。弟广，幼临。旧墓在荧阳。」《南京出土六朝墓志》
（志作小碑形，圆首，额有穿，盝顶座。）」
【志阳】晋故散骑常侍建」威将军苍梧吴二」郡太守奉车都尉」兴道县德侯吴国」吴张镇字义远之」郭夫人，晋始安太」守嘉兴徐庸之姊。」
【志阴】太宁三年太岁在」乙酉，侯年八十，薨。」世为冠族，仁德隆」茂。仕晋元明，朝野宗重。夫人贞贤，亦时良媛。千世邂逅，」有见此者幸愍焉。」江苏吴县出土。见《文博通讯》一九七九年第十期《东晋张镇碑志考释》。
【志盖】无
【铭文】君讳兴之，字稚陋，琅耶临」沂都乡南仁里，征西大将」军行参军赣令。春秋卅一，」咸康六年十月十八日卒。」以七年七月廿六日葬于」丹杨建康之白石，于先考」散骑常侍尚书左仆射特」进卫将军都亭肃侯墓之」左。故刻石为识，臧之于墓。」长子闽之。女字稚容。」次子嗣之，出养第二伯。」次子咸之。」次子预之。
【背面铭文】命妇西河界休都乡吉迁」里宋氏，名和之，字秦嬴。春」秋卅五，永和四年十月三」日卒。以其月廿二日合葬」于君柩之右。」父哲，字世俊，使持节散骑」常侍都督秦梁二州诸军」事冠军将军梁州刺史野」王公。」弟延之，字兴祖，袭封野王」公。《南京出土六朝墓志》
（志为长方形砖质，无盖。）
【铭文】琅耶颜谦妇刘氏，」年卅四。以晋永和元年」七月廿日亡，九月葬。」《南京出土六朝墓志》
【砖志】永和六年太岁庚戌莫龙编侯之墓北京图书馆藏拓
（志为长方形砖质，无盖。）
【铭文】晋故男子琅耶临沂都乡南仁」里王闽之，字冶民。故尚书左仆」射特进卫将军彬之孙，赣令兴」之之元子。年廿八，升平二年三」月九日卒。葬于旧墓。在赣令墓」
【背面铭文】之后。故刻砖于墓为识。」妻吴兴施氏，字女式。」弟嗣之、咸之、预之。《南京出土六朝墓志》
（志为长方形砖质，无盖。）
【铭文】晋故散骑常侍特进卫将军尚书左」仆射都亭肃侯琅耶临沂王彬之长」女，字丹虎。年五十八，升平三年七月」廿八日卒。其年九月卅日葬于白」石，在彬之墓石。刻砖为识。《南京出土六朝墓志》
（砖志，无盖。）
【铭文】泰元元年十二月十二日，晋故」平昌郡安丘县始兴相散」骑常侍孟府君墓。安徽马鞍山出土见《考古》一九八０年第六期《安徽马鞍山东晋墓清理》。
（志为长方形砖质，无盖。）
【铭文】晋故卫将军左仆射肃侯琅耶」临沂王彬继室夫人夏金虎，年八十五，」太元十七年正月廿二亡。夫人男企之，卫军参军。」妇彭城曹秀姜。父蔓，少府卿。大女翁爱，」嫡淯阳丁引。父宝，永嘉太守。小女隆爱，嫡长乐」冯循。父怀，太常卿。《南京出土六朝墓志》
【志文，书写于墓室墙上壁画后。】晋故使持节都督江南交」宁二州诸军事建宁越嶲兴古三」郡太□南夷校尉交宁二州刺史」成都县侯霍使君之像。君讳」□，字□嗣，□是荆州南郡枝江，」□六十六岁薨。先葬蜀郡，以太元十□年二月五日改葬朱提。越渡」□□，魂来归墓。云南昭通出土。见《文物》一九六三年第九期《昭通发现晋霍君壁画墓》
（砖志，无盖。）
【铭文】晋故豫州陈郡阳夏县都」乡吉迁里附马都尉朝□」溧阳令给事中散骑常侍□」琰，字弘仁。」夫人司徒左长史太原晋阳□」蒙仲祖女。太元廿一年七月十四日。」□□□□阳□□江苏溧阳出土。见《考古》一九七三年第四期《江苏溧阳果园东晋墓》。
（志为长方形砖质，无盖。）
【铭文】济阳园蔡冰字道坚。《南京出土六朝墓志》
（志为长方形砖质，无盖。）
【铭文】陈留周叔宣」毋黄夫墓。」《南京出土六朝墓志》
（志为长方形砖质，无盖。）
【铭文】卞氏王夫人。《南京出土六朝墓志》

宋

（志为长方柱形石条。）
【铭文】宋永初二年太岁辛酉」十一月乙巳朔七日辛」亥。晋恭皇帝之玄宫。《南京出土六朝墓志》
【志盖】阙
【铭文】宋故建威将军齐北海二郡太守笠」乡侯东阳城主刘府君墓志铭。」苕苕玄绪，灼灼飞英，分光汉室，端彔」宋庭。曾是天从，凝睿穷灵，高沉两克，」方圆双清。眩紫皇极，剖金连城，野兽」朝浮，家犬夕宁。淮棠不翦，渑鸮改声，」履淑违征，潜照长冥。郑琴再寝，吴涕」重零，铭恸幽石，舟□□□。□□□□」君讳怀民，青州平原郡平原县都乡古迁里。春秋五十三，大明七年十月」己未薨。粤八年正月甲申葬于华山之阳朝。」夫人长乐潘氏，父询，字士彦，给事中。」君前经位□兹条如左：」本州岛别驾，勃海清河太守，除散骑侍」郎，建威将军盱眙太守。北京图书馆藏拓
【铭文】宋故员外散骑侍郎明府君墓志铭」祖俨，州别驾，东海太守。夫人清河崔氏，父逞，度支尚书。」父歆之，州别驾，抚军武陵王行参军枪梧太守。」夫人平原刘氏，父奉伯，北海太守。后夫人平原杜氏，父融。」伯恬之，齐郡太守。」夫人清河崔氏，父丕，州治中。后夫人勃海封氏，父?。」第三叔善盖，州秀才奉朝请。」夫人清河崔氏，父模，员外郎。」第四叔休之，员外郎东安托万二郡太守。」夫人清河崔氏，父諲，右将军冀州刺史。」长兄宁民早卒。夫人平原刘氏，父季略，济北太守。」第二兄敬民，给事中宁朔将军齐郡太守。」夫人清河崔氏，父凝之，州治中。」第三兄昙登，员外常侍。夫人清河崔氏，父景真，员外郎。」第四兄昙欣，积射将军。夫人清河崔氏，父勋之，通直郎。」君祎昙?，字永源，平原鬲人也。载叶联芳，懋兹鸿丘。晋徐」州刺史褒七世孙，枪梧府君歆之第五子也。君天情凝澈，」风韵标秀，性尽冲清，行必严损。学穷经史，思流渊岳。少摈」簪缙，取逸琴书。非皎非晦，声逖邦宇。州辟不应，征奉朝请。」历宁朔将军员外郎带武原令。位颁郎戟，志钧杨冯，运其」坎凛，颇尔慷慨。值巨猾滔祲，锋流紫闼。君义裂见危，身介」妖镝，概深结缨，痛嗟朝野。春秋卅。元徽二年五月廿六日」丙申越冬十二月廿四日辛卯窆于临沂县弋壁山。启奠」有期，幽穸长即，兰釭已无，青松无极，仰图芳尘，俯铭泉侧。」其辞曰：」斯文未隧，道散群流，惟兹冑彦，映轨鸿丘，伫艳润徽，皓咏」凝幽。测灵哉照，发誉腾休。未见其止，日茂其猷。巨沴于纪，」侈侵陵将，金飞辇路，玉碎宸嬛。霜酸精则，气恸人游，镌尘」玄穸，志扬言留。夫人平原刘氏，父乘民，冠军将军冀」州刺史。后夫人略阳垣氏，父阐，乐安太守。《南京出土六朝墓志》

齐

【志盖】无
【铭文】齐故监余杭县刘府君墓志铭。」高祖抚，字士安，彭城内史。」夫人同郡孙荀公。后夫人高密孙女寇。」曾祖爽，字子明，山阴令。夫人下邳赵淑媛。」祖仲道，字仲道，余姚令。夫人高平檀敬容。」父粹之，字季和，大中大夫。夫人彭城曹慧姬。」南徐州东莞郡莒县都乡长贵里刘岱，字子乔。君龆」年岐嶷，弱岁明通，孝敬笃友，基性自然，识量淹济，道」韵非假。山阴令淬太守事，左迁尚书札白衣，监余杭」县。春秋五十有四，以永明五年太岁丁卯夏五月乙」酉朔十六日庚子遘疾终于县解。粤其年秋九月癸」未朔，廿四日丙午，始创坟茔于扬州丹扬郡勾容县」南乡糜里龙窟山北。记亲铭德，藏之墓右。」悠悠海岳，绵绵灵绪，或秦或梁，乍韦乍杜。渊懿继芳，」世盛龟组，德方被今，道乃流古。积善空言，仁寿茫昧，」清风日注，英猷长晦。奠设徒陈，泉门幽暧，敢书景行，」敬遗千载。」夫人乐安博昌任女晖，春秋五十有三。永明元年」太岁癸亥，夏五月己酉朔，十三日辛酉终。」父文季。祖仲章。一女。二庶男。」女玉女适河东裴闿。」长男希文。妇东海王茂瑛。父沉之。祖万喜。」少男希武。江苏镇江出土。见《文物》一九七七年第六期《刘岱墓志简述》。

梁

【志盖】无
【铭文】墓志铭序」□□融，字幼达，兰陵郡兰陵县都乡中都里人，」□文皇帝之第五子也。王雅亮通明，器识韶润，清情秀气，峨然自高，峻」□□衿，窅焉未闻。佩觿琁玦，则风流引领；胜冠凤起，则缙冕属目。齐永明」元年，大司马豫章王府僚清重，引为行参军署法曹。隆昌元年，转车骑鄱」阳王行参军。建武元年，□□初辟，妙选时英，除太子舍人，顷转冠军镇军」车骑三府参军署□□。又为车骑江夏王主簿，顷之，除太子洗马，不拜。元」昆丞相长沙王，至德高勋，居中作宰，而凶昏在运，君子道消，□直丑止，?」兹滥酷。王春秋卅，永元三年十二月十二日奄从门祸。中兴二年追赠给」事黄门侍郎。皇上神武拨乱，大造生民，冤耻既雪，哀荣甫备。有诏」亡弟齐故给事黄门侍郎融，风标秀特，器体淹和。朕继天绍命，君临万寓，」祚启郇滕，感兴鲁卫，事往运来，永怀伤切。可赠散骑常侍抚军将军桂阳」郡王。天监元年太岁壬午十一月乙卯一日窆于弋辟山礼也。惧金石有」朽，陵谷不居，敢撰遗行，式铭泉室。梁故散骑常侍抚军大将军桂阳」融谥简王墓志铭。长兼尚书吏部郎中臣任昉奉敕撰。于昭帝」绪，擅美前王，绿图丹记，金简玉筐。龛黎在运，业茂姬昌，蝉联写丹，清」越而长。显允初筮，迈道宣哲，艺单漆书，学穷绣税。友于惟孝，闲言无际，邹」释异家，龙赵分艺。有一于此，无竞惟烈，信在辟金，清由源□，齐嗣猖，惟」昏作孽，望□高翔，临河永逝，如何不吊，报施冥灭，圣武定鼎，地居鲁」卫，沛易且傅，楚诗将说。桐珪谁戏，甘棠何憩，式图盛轨，宣美来裔。南京北郊出土。见《文物》一九八一年十二月第十二期《南京北郊郭家山东晋墓葬发掘简报》。
【志盖】无
【铭文】梁桂阳国太妃墓志铭吏部尚书领国子祭酒王暕造。」太妃姓王，讳纂韶，南徐州琅琊郡临沂县都乡南仁里人也。」周储命氏，世载厥德，清源华干，派别绵昌。祖深，新安太守，父」僧聪，黄门郎。冠冕承业，映遵前轨。太妃识备幽闲，体含贞粹，」履四海之淳范，播七行之高风。皇基积祉，本枝克盛，岐」阳之功载远，隆姬之祚在焉。禽币思贤，允归卿族。既霄烛有」行，降礼中馈，亲理澄漠，躬事组紃。处不踰阈，行必待传。〔注〕阃仪」观则，娣列承风。齐季昏虐，时惟交丧，兰玉俱摧，人纲已绝。太」妃援镜贬貌，鸿鹄兴辞，操深恭姜，恸均杞室。我皇启圣御」天，应符受命，瞻言唐卫，利建维城。简王无嗣，以宣武王第九」子象继世，承封为桂阳王。天监三年十二月策命拜桂阳王」太妃文曰：于戏，维尔令德克昭，静恭靡忒，式仪蕃序，允树芳」徽。是故遵以朝序，用申彝服。往钦哉。其茂休烈，可不慎欤。太」妃礼秩愈重，身志弥约，奉上谦恭，率下冲素。傍无熏饰，服有」皂缣，慈抚均爱，弘斯教范。虽断机贻训，平反有悦，无以加焉。」报施空云，晖尘儵谢。天监十三年十月丙子朔廿日乙未薨。」春秋卌二。有诏曰：桂阳国太妃奄至薨陨，追痛切割，今便」临哭。丧事所须，随由备辨。鸿胪持节监护丧事。粤其年十一」月丙午朔十日乙卯祔窆?〔注〕辟山。年序云迈，陵谷徂」迁，俾兹不朽，茂烈是镌。其辞曰：悠哉洪绪，基□□□，奄」蔼世猷，蝉联余庆。亦诞徽音，禀兹淑行，藏图践言，□史成□。」妇德载宣，女师以镜，言归王室，作嫔君子。声穆□□，誉流□」沚，运属屯夷，义冠终始。帝曰周亲，维翰斯俟，门寓嗣□，」显兹锡履。辎軿式耀，宠服有章，母仪蕃国，化缉兰房。夙搴□」祉，戢景沦芳，静枝标慕，停引哀伤。祖行撤奠，绋柳在庭，寒原」眇默，松嶂葱青。辍骖夕垄，罢吹晨扃，留芳昭代，永勒沉冥。」息男象，字世翼，袭封桂阳王。年十七。天监十二年闰三月十」二日诏除宁远将军丹阳尹。」妃张氏宝和，年十九。亡祖父安之，扬州主簿。」亡父弘策，车骑将军洮阳愍侯。」息悎，年二。南京北郊出土。见《文物》一九八一年第十二期《南京北郊郭家山东晋墓葬发掘简报》
　　〔注〕原石作「?」，天监元年十一月一日萧融墓志作「弋壁山」。
【志盖】阙
【铭文】（根据剪裱本过录，无法分行。）故侍中司空永阳昭王墓志铭。尚书右仆射太子詹事臣徐勉奉敕撰。公讳敷，字仲达，兰陵兰陵人，皇帝之次兄也。炳灵圣绪，体自琁源。积德景仁之基，配天经营之业，固以许子一策，载在六诗，今无得而称矣。公夙挺珪璋，早标时誉。羽仪□明，神容渊凝。孝友天至，率由而□。义让因心，无待傍旨。行为表缀，动成镕□。□的必中，□校群艺，莫不采其英华，振其纲领。虽墙宇重仞，而温其如玉；气厉秋霜，而体含春露。故在□□□议涯涘挹之者崄然贤归。加以冲谦下物，倾躬接士，爱好闲静，雅善谈讽。宠辱不干怀抱，喜愠□滞匈衿。汪汪焉，亹亹焉，固不可量已。解褐齐后军长沙王行参军。武陵王始问戎号，妙简贤□。又行参冠军征虏二府军事，入为太子舍人。濯缨承华，清风载穆。衡阳王冠婚礼何问□□有。以公为文学，称为盛选。俄迁太子洗马，又为南海王友。先马之职，既□仪形；会友之任，□弘斧藻。长虞公干，莫或加焉。出补丹阳尹丞，复入为太子中舍人。三□龙楼，仍历坊禁。清谈□论，咸以为荣。司部滨接蛮虏，亟有充斥，汉东之国，贻夏西顾。以公兼该文武，出为建威将军隋郡内史。下车□恤，威德大着。时獯猃侵逼义阳，四山互相影响。郡内孤危，兵粮□弱。公□加奖督，视险若夷，于是百姓相携入城，城中殆无复相容处。咸曰：贼若能来，必为府君死战。物情如□，□□遂息。于是□抵□夷，民俗殷阜。进号宁朔将军，内史如故。久之，征为后军，卢陵王咨议参军。纵容讽味，雅有弘益。天不慭遗，远□未至。以齐建武四年八月六日薨，春秋廿卅七。知与不知，咸嗟弥悴。圣上应期革命，受终文祖。览周南而雪涕，咏常棣而兴哀。天监元年四月八日诏曰：亡兄齐故后军咨议参军，德履冲粹，识业渊通。徽声嘉誉，风流藉甚。道长世短，独尘缅邈。感惟既往，永慕恸心。可追赠侍中司空永阳郡王，食邑二千户，谥曰昭王，礼也。子恭王伯游，明恭□早世。子隆嗣。昭王之妃王氏，于本国为大太妃。以今普通元年十一月九日薨。其月廿八日举祔葬之典。又下诏曰：亡兄故侍中司空永阳昭王，坟茔当问，灵筵暂设。追慕摧恸，不能自胜。可遣使奉祭，言增感哽。惟公体道渊塞，风格峻远，履信基仁，自家形国。宝运勃兴，地隆鲁卫，茂册徒休，神猷永戢。今幽埏暂启，衮?虚陈。皇情深孔怀之悲，缙绅仰人百之恸。爰诏司事，式改明旌。乃作铭曰：惟山峻极，群峰以构，惟海泱涣，百流是□。赫矣皇业，昭哉洪冑，布□分□，如彼列宿。恭惟茂德，英明在躬，该兹学行，穆是清风。令问不已，羽仪克隆，若林之蔚，若川之冲。资〔注〕以窴，乘心而蹈，立人之美，亦符前诰。泰靡华情，约不移操，莫睹其涯，莫视其奥。爰初理翰，振藻腾光，出高蕃采，入映华坊。且文且会，焕彼周行，言贰河辅，绰有余芳，关侯未息，乱绳宜理，作守汉滨，威怀斯俟。既弭烽□，又清狱市，树绩来归，优游衢里。孰云与善，遥途始半，?萃繁霜，遽捐华馆。岁时荏苒，松阴行□，□后天飞，典章有烂。姬公垂制，祔礼载申，幽扃斯启，容物暂陈。穷泉一□，于焉友真，我皇□□，□德攸新。俾诸来叶，永鉴清尘。上海博物馆藏拓本
　　〔注〕「资」前原脱一字。
【志盖】阙
【铭文】故永阳敬太妃墓志铭。尚书右仆射太子詹事臣勉奉敕撰。永阳太太妃王氏，琅耶临沂人也。其先周灵王之后。自秦汉逮于晋宋，世载光华，羽仪相属。既以□于前志，故可得而略焉。祖粹。给事黄门侍郎。父俨，左将军司马寿阳内史。并见称时辈。太妃体中和之气，禀华宗之烈，蹈此温恭，表兹淑慎。孝敬资于宾发，仁爱□于自然。至于四教六训之闲，工言贞婉之德，无待教成，罔不该备。故景行着于□□，淑问显于言归。作嫔盛德，实光辅佐。亲绛幕之用，躬服澣之勤。及星世厘居，遗孤载藐，提携抚育，逮乎成备。断织之训既明，●门之礼斯舍。劬劳必尽，曾不移志。用能缉睦于中外，亦以弘济乎艰难。虽鲁姜之勤节，曹妃之敬让，方之蔑如也。皇业有造，殷忧启圣，追惟鲁卫，建国永阳。恭王纂嗣，蕃号式显，廷拜为太妃。策曰：维天监二年六月甲午朔十日癸卯，皇帝遣宗室员外散骑侍郎持节兼散骑常侍萧敬宝策命永阳王母王氏为国太妃曰：于戏。惟尔茂德内湛，淑范外昭。国序凝芬，蕃庭仰训。是用式遵旧典，载章徽服。往钦哉。其肃兹休烈，可不慎欤。备褕瑱之华，而降心弥□，居千乘之贵而处物愈厚。既而恭王不永，礼从又缺。训导嗣孙，载光荣祉。年高事重，志义方隆。宜永绥福履，而奄夺鸿庆。以普通元年十月廿三日遘疾，十一月九日乙卯薨于第，春秋五十有九。诏曰：永阳太太妃奄至薨逝。哀摧忉割，不能自胜，便出叙哀。可给东园秘器。丧事所须，随时备辨。祖行有辰，式弘茂典。又诏曰：故永阳大太妃，礼数有殊，德行惟光。训范蕃嗣。式盛母仪。即远戒期，悲怀抽割。可详典故，以隆嘉谥，礼也。粤其月廿八日戊戌祔葬于琅耶临沂县长干里黄鹄山。用宣风烈，以昭弗朽。乃为铭曰：清澜悠邈，其仪尚矣，龙光迭照，风流世祀。猗欤罔匮，□昭不已，诞资仁淑，作嫔君子。幽闲表操，明德自躬，推厚处薄，秉默居冲。参差采芼，揜映言工，鉴昭彤管，识懋休风。凝芬载湛，芳猷允塞，徒舍为训，止闾成则。曹号母仪，岂伊妇德，穆兹闺阃，形于邦国。龙飞集运，礼数攸锺，宪章盛典，车服有容。泰而愈约，贵则弥恭，蕃祉方□，纂嗣克重。巾帚若池，朝夕咸事，虽曰任传，承请斯备。是惟仁姑，厥德可庇，恂恂济济，兰芬增秘。光阴易晚，祺福难留，闺仪罢映，褕华奄收。奠迁朱邸，驾指行楸，芳□是勒，大夜方□。上海博物馆藏拓
【志盖】无
【铭文】梁故威猛将军咨议参军益昌县开国男宋新」巴晋源三郡太守程虔，字子猷，阴时六十八。扶」业承基，辩和意续，素品积孱。安定南阳白土人」也。少烈，才过崇谋。自敢驱率六戎，镇翼罴虎。馨」声甘风，歌示之国宝，四□仆，万化美同。是故」忠诚，三王献闻，天子授印，爵班三品，食邑封侯。」邽之婚□梦世馨保金存。舍身恭造乘愿正道。」诏表之神道。」太岁己巳丁亥朔二月廿八日辛寅管记□。北京图书馆藏拓
【志盖】无
【铭文】（残泐过甚。满志约可达二千二百五十字。）□□□□□□□□□□□□□□□□□□□□□□□□□」□□□□□□□□□□□□□授首江阳静谧□□□□□□」□□□□□□□□□□□□□牧□干戈虽戢□□□□□□」□□遂授□□□□□□□□□莱□会戒车外□□□□□□」□□□言累降□□□□□□□太□右卫□天□□□□□□」□有□□垒载肃□□□□□□□□南北□□□□□□□□」□于□□内修旗□□□□□□□□□足时虏将□□□□□」此势仍袭樊城议者□□□□□□□遏患久积一日□□□□」□□虏众虽多远禁□□□□□□□两力犹□□□□□□□」□徒奔昭□辕交□□□□□□□□而捷豫□等于鱼□□□」石□□军事重□□□□□□□□□刺史前爱未忘□□□□」加侍中□□□□□□□□□□□□□年□貌贤授□□□□」镇抚司隆□□□□□□□□□□□□□□□三州□□□□」□□列□□□□□□□□□□□□□□以长算令□□□□」同举□□□□□□□□□□□□□□□给着皆此□□□□」□瀛□□□□□□□□□□□□□□□体国忘己□□□□」散骑□□□□□□□□□□□□□□□□□□流。南京出土。见《文物》一九八一年第十二期《南京尧化门南朝梁墓发掘简报》。

陈

【铭文】陈故卫将军墓志铭并序。」君讳和，卫姓，平陵人也。其先僻雠」来南沙，遂家焉。君少孤耽教，有」胁力，抱风木之悲，怀马革之志。」侯景窜稣□入海。君预毁港上」船，不得渡，遂被擒。司徒王僧辩知」之，召为前锋将军。会高祖与僧」辩不睦。知有变，称病归里，耕凿以终。」年四十二，于太建二年岁次庚宣十一月」葬于河阳?引凤池上。铭曰：」苍天不吊，靳与寿考。黄土毋情，」长埋忠孝。树兹硕德，终焉食□。北京图书馆藏拓

后燕

（志石为两块同出，石已残。）
【其一】燕建兴十年昌黎太守清河武城崔遹。
【其二】燕建兴十年昌黎太守清河东武城崔遹。辽宁朝阳出土。见《辽宁文物》一九八０年第一期《朝阳十二台营子发现后燕崔遹墓志》。


汉魏南北朝墓志汇编（二）
北魏

北　魏

【铭文】大魏太延二年四月九日，万」纵□及妻樊合会」冢墓记。北京图书馆藏拓
（砖志，无盖。）
【铭文】皇兴二年戊申岁十一」月癸卯朔十九日辛酉，」安西将军雍州刺史」□康公鱼玄明之铭。据《汉魏南北朝墓志集释》
【志盖】无
【铭文】唯大代延兴四年岁在甲寅，十一月戊辰朔，二十七日甲午。汉内温县倍乡孝敬里人、使持节侍中镇西大将军启府仪同三司都督梁益兖豫诸军事领护南蛮校尉扬州刺史羽真琅琊贞王故司马楚之嗣子、使持节侍中镇西大将军朔州刺史羽真琅琊王金龙妻，侍中太尉陇西王直懃贺豆跋女，乞伏文照王外孙女钦文姬辰之铭。山西大同出土。见《文物》一九七二年第三期《山西大同石家寨北魏司马金龙墓》。因无原拓无法断行，原石正面八行，背面四行，相连刻铭。
（志为碑形，无盖。）
【碑额】司空」琅琊」康王」墓表」
【铭文】维大代太和八年」岁在甲子，十一月」庚午朔，十六日乙」酉。代故河内郡温」县肥乡孝敬里使」持节侍中镇西大」将军吏部尚书羽真司空冀州刺史」琅?康王司马金」龙之铭。（另有墓表一件，铭文同志。）山西大同出土。见《文物》一九七二年第三期《山西大同石家寨北魏司马金龙墓》。
【志盖】阙
【铭文】使持节镇北大将军相州刺史南安王桢，」恭宗之第十一子，皇上之从祖也。惟王体」晖霄极，列耀星华，茂德基于紫墀，凝操形于天」仪。用能端玉河山，声金岳镇，爰在知命，孝性谌越，」是使庶族归仁，帝宗攸式。暨宝衡徒御，大讯」群言，王应机响发，首契干衷，遂乃宠彰司勋，」赏延金石。而天不遗德，宿耀沦光，以太和廿年」岁在丙子八月壬辰朔二日癸巳春秋五十薨」于邺。皇上震悼。谥曰惠王，葬以彝典。以其年」十一月庚申朔廿六日乙酉窆于芒山。松门已」杳，玄闼将芜，故刊兹幽石，铭德熏垆。其辞曰：」帝绪昌纪，懋业昭灵，浚源流昆，系玉层城。惟王」集庆，托耀曦明，育躬紫禁，秀发兰垧。洋洋雅韵，」遥遥渊渟，瞻山凝量，援风烈馨。卷命夙降，未黻」早龄，基牧豳栎，终抚魏亭。威整西黔，惠结东氓，」旻不锡嘏，景仪坠倾。銮和歇辔，委榇穷茔，泉宫」永晦，深埏长锔，敬勒玄瑶，式播徽名。北京图书馆藏拓
【志盖】无
【铭文】大魏太和廿二年岁次戊寅，十二月戊申」朔，二日己酉。太和十五年十二月廿七」日制诏使持节安北将军贺侯延镇都大」将始平公元偃今加安西将军。太和十」九年十二月廿九日乙未朔，癸亥除制诏光爵元偃今除城门校尉。太和廿二」年六月辛亥朔，七日丁巳除制」诏城门校尉元偃今除大中大夫。」案谥法敏以敬谨曰顺侯。北京图书馆藏拓
【志盖】阙
【铭文】（残后半部）太保齐郡王姓元，讳简，字叔亮，司州河南郡洛」阳县都乡洛阳里人，」高宗之叔子，」皇帝之第五叔也。惟王禀旻融度，资造流仁，澄」神守质，志性宽雅，冥庆舛和，端宿坠日。以太和廿三年岁在己卯正月戊寅朔廿六日癸卯，春」秋卌，寝疾，薨于第，谥曰顺王。其年三月甲午即窆于河南洛阳之北芒。乃镂石□铭，式述徽踪。」（下残缺）北京图书馆藏拓
【志盖】太保齐郡顺王常妃志铭〔注〕北京图书馆藏拓
　　〔注〕志阙，失年月。因为元简妃，故附其后。
【砖铭】太和廿三年六月二日毕小妻苏贯闺铭据《广仓砖录》
【志盖】阙
【铭文】魏故元咨议墓志铭」君讳弼，字扶皇，河南洛阳人也。高祖昭成皇帝。曾」祖根，清河桓王。祖突，肆州刺史。父仑，秦雍二州刺史」陇西定公。君祏绪岐阴，辉构朔垂，公族载兴，仁驎攸」止。是以霄光唯远，缀彩方滋，渊源既清，余波且澈。君」体内景于金水，敷外润于锺楚，名标震族，声华枢苑。」临风致咏，藻思情流，郁若相如之美上林，子云之赋」云阳也。然凝神玮貌，廉正自居，淹辞雅韵，顾●生规。」释褐起家为荆州广阳王中兵参军。颇以显翼荆蛮，」允彼淮夷，接理南嵎，而竹马相迎。还朝为太子步兵」校尉。自以股肱皇储，温恭夙夜。然高祖孝文皇帝」思衮职之任，怀托孤之委，以君骨鲠之风，迁为太尉」府咨议参军。庄志焉达，禄愿已终，昊天不吊，歼此良」人。春秋卌七，以太和廿三年九月廿九日薨于洛阳。」与夫人张氏合窆于西陵。赵郡李珍，悲春秋之无始，」托金石以遗文。乃作铭曰：」岩岩垂岫，岋岋高云，鉴兹既镜，怀我哲人。重渊余静，」椒萼方纷，如何斯艳，湮此青春。骚骚墟垄，密密幽途，」悲哉身世，逝矣亲疏。沉沉夜户，瑟瑟松门，月堂夕闭，」穷景长昏。感哀去友，即影浮原，攸攸靡吊，莫莫不存。」北京图书馆藏拓
【志盖】阙
【铭盖】持节征虏将军汾州刺史彬，恭宗景穆皇帝之孙，镇」北大将军相州刺史南安王之第二子也。叔考章武王」纥，世出纂其后。惟君禀徽天戚，发彩蕃华，袭玉声金，章」组继世。温仁着于弱龄，宽恭形于立载。自国升朝，出莅」为使持节征西大将军都督东秦邠三州诸军事领护」西戎校尉统万突镇都大将夏州刺史。章武王直方悟」宪，用勉爵土，收中散第，消遥素里。后以山胡校乱，征抚」西岳，绥之以惠和，靖之以威略。一二年间，群凶怀德。勋」绩既昭，朝赏方委，而彼仓不吊，儵焉夙徂。以太和廿三」年岁在己卯五月丙子朔二日，春秋卅有六，薨于州。朝」庭哀悼，追赠散骑常侍，加谥曰恭，葬有隆典。以其年十」一月壬寅朔廿日辛酉附于先陵。玄宫长邃，永夜无晨，」敬述徽绩，俾传来闻。其辞曰：」绵基崇越，昆浪遐分，胤业帝绪，纂世蕃君。龟玉流彖，冕」黻晖文，弱而好惠，长则腾芬。日自宗哲，出抚幽民，荒黎」德，朔野怖间。终莅西岳，胡狡归仁，方旋德猷，与政时」勋。天乎爽枯，永即徂泯，哀缠下国，痛结朝沦。窀穸有礼，」托附先坟，松?方晦，泉堂永曛。敬勒玄石，式扬清尘。北京图书馆藏拓
【志盖】无
【铭文】太和廿三年十二月」廿五日征平邵曲沃县故民李诜安邑令砖墓两?。墓田周回五百步。山西曲沃县出土。见《考古》一九五九年第一期《山西曲沃县秦村发现的北魏墓》。
（志为小碑形，无盖。）
【额】魏故着」作郎韩」君墓志。」
【铭文】君讳显宗，字茂亲，昌黎棘城人也。故燕左光禄大夫仪同三司」云南庄公之玄孙，大魏使持节散骑常侍安东将军齐冀二州」刺史燕郡康公之仲子。以成童之年贡秀京国，弱冠之华征荣」麟阁。载籍既优，又善属文，立志噭然，外明内润，加之以善与人」交，人亦久而敬焉。仕虽未达，抑亦见知，洗善独足，不迷清渊，可」谓美宝为质，雕磨益光也。春秋卅有四，太和廿三年四月一日」卒于官。有赭阳之功，追赠五等男，加以缯帛之赙，礼也。其年十」二月廿六日卜窆于瀍水之西。绋引在途，魂车靡托，妻亡子幼，」无以为主，唯兄子元雍，仁孝发表，义同犹子，送往念居，摄代丧」事。亲旧嗟悼，痛兼绵怆，乃镌制幽铭，以旌不朽之令名。其辞曰：」荆挺光璧，海出明珠，在物斯况，期之硕儒。应韩启族，肇自姬初，」康公之子，庄公之余。学综张马，文慕三闾，春英早被，秋华晚敷。」言与行会，行与心符，钦贤尚德，立式存谟。扬贞东观，建节南隅，」惟帝念功，锡爵是孚。上天不吊，枕疾缠躯，人之云亡，永矣其徂。」昔闻晋叔，今觌齐孤，朝野凄怆，亲友欷歔，铭之玄石，以表其殊。」妻魏故中书侍郎使持节冠军将军郢州刺史昌平侯昌」黎孙玄明之叔女。」大和廿三年岁次乙〔注〕卯十二月壬申朔廿六日丁酉。北京图书馆藏拓
　　〔注〕乙，当为己，是年己卯。
【志盖】阙
【铭文】大魏景明元年岁次庚辰十一月丁」酉朔十九日乙卯。」景穆皇帝之孙使持节侍中征南大」将军都督五州诸军事青雍二州刺史故」京兆康王之第四子广平内史前河间王元泰安讳定君墓志铭」天鉴有魏，诞降维桢，穆矣君王，实属」斯生。德唯渊诩，道畅虚盈，声美河间，」勋飞广平。内光帝度，外耀人经，宜升」槐棘，永锡修龄。如何不吊，掩淑收荣，」星沉夏景，月秘秋明。悼盈紫天，哀满」神京，敬图玄石，以刊遐馨。北京图书馆藏拓
【志盖】阙
【铭文】侍中司徒公广陵王墓铭志」使持节侍中司徒公骠骑大将军冀州」刺史广陵惠王元羽，河南人，」皇帝之第四叔父也。景明二年岁在」辛巳，春秋卅二，五月十八日薨于第。以」其年七月廿九日迁窆于长陵之东」岗。龙游清汉，凤起丹岭，分华紫萼，底流」天景。当春竞彩，陵秋擢颖，辍衮东岳，扬」铉司鼎。接海恩深，寰嵩爱广，敷惠偃风，」援声革响。棠阴留美，梁干攸仗，二穆层」光，三献袭朗。协赞伊人，如何弗遗，烟峰」碎岭，云翔坠飞。松闉沉照，泉堂閟晖，敬」勒幽铭，庶述凄而。北京图书馆藏拓
【志盖】阙
【铭文】惟魏景明二年九月三日，雍州刺史」任城王妃李氏薨于长安。粤今十一」月十九日，乃永窆于京西。?旒孤返，」松门已閟，伊厥子臣，敢扬明志。其辞」曰：」绵联冑初，杳映宗绪，承光昔佑，系葩」今祜。英发前辉，光飞后武，谁其振馨，」曰祖曰父。越自初婉，摹典内闺，出妃」我后，四德斯谐。振道中馈，扇教庶黎，有类含液，物靡不怀。于于上灵，在德」弗甄，枕痾中室，命兮弗延。哀裂光日，痛结九泉，敢述景行，以播永年。」前国大农府功曹史臣茹仲敬造。据《汉魏南北朝墓志集释》
【志盖】阙
【铭文】太尉领司州牧骠骑大将军顿丘郡开国公穆文献公亮墓志铭」高祖崇，侍中太尉宜都贞公。禀萧曹之资，佐命列祖，廓」定中原，左右皇极。曾祖闼，太尉宜都文成王。以申甫之」俊，光辅太宗，弼谐帝猷，宪章百辟。尚宜阳公主。祖寿，」侍中征东大将军领中秘书监宜都文宣王。含章挺秀，才」高器远，爰毗世祖，克广大业，处三司之首，总机衡之任。」尚乐陵公主。父平国，征东大将军领中书监驸马都尉。」位班三司，式协时雍。尚城阳长乐二公主。四叶重晖，三台」迭映，余庆流演，实挺明懿。公弱冠登朝，爰暨知命，内赞百」揆，外抚方服，宣道扬化卅余载。以景明三年岁在壬午夏」闰四月晦寝疾薨于第。天子震悼，群公哀动，赗禭之礼，有」加恒典。乃刊石立铭，载播徽烈。其辞曰：」云岩升彩，天渊降灵，履顺开祉，命世笃生。纂戎令绪，遹骏」茂声，朝累台铉，家积忠英。神清气邈，志和虑正，体仁为心，」秉义为性。敦诗悦礼，恩恭能敬，内殖德本，外延衮命。」晖金溢竹，组绂斯繁，四登三事，五总纳言。一传储宫，再统」征轩，风芳冀东，泽流陕西。余祉愆顺，灵道匪仁，国丧茂台，」家徂慈亲。瑶摧荆岭，玉碎琨津，敬铭幽石，式扬芳尘。」维大魏景明三年岁次壬午六月丁亥朔廿九日乙卯。北京图书馆藏拓
【志盖】阙
【铭文】显祖献文皇帝第一品嫔侯夫人墓志铭」夫人本姓侯骨，其先朔州人，世酋部落。其」远祖之在幽都，常从圣朝，立功累叶。祖」俟万斤，第一品大酋长。考伊莫汗，」世祖之世，为散骑常侍，封安平侯，又迁侍」中尚书，寻出镇临济，封曰南郡公。」孝文皇帝徙县伊京，夫人始赐为侯氏焉。」诞禀婌灵，应兹妙气，柔婉表于自然，静恭」光于素里。入嫔紫闱，贞问踰芬；曜质椒墀，」慎徽弥远。故能协庆承干，载育王姬。既含」章之美，懋于早年；母德之风，志而方着。应」享胡苟，灵仪内外。昊天不吊，春秋五十三」奄然薨殒。夫存播令称，故宜旌铭，所以传」绩幽遐，永光芳烈，今故刊石泉乡，以志不」朽。大代景明四年岁次癸未三月」癸丑朔廿一日癸酉造讫。北京图书馆藏拓
【志盖】阙
【铭文】魏司徒参军事元诱命妇冯氏志铭」魏吏部尚书常山侯第三子诱之命妇冯氏，冀」州长乐信都县人，太宰燕宣王之孙，太师武懿」公之女。承芳诞体，淑丽前修，弱龄怀哲，长而弥邵。」率礼从傅，准宋姬于往日；敬奉姑舅，则陈妇于」今辰。降年弗永，瑶华霜坠，春秋十八，以景明三年」岁在壬午十一月乙卯朔廿八日壬午卒谷水」里。慈姑抚恸，亲里沾衿。粤八月甲申附葬北芒」之茔。」本系苌扬，爰自文王，析华分族，肇建公毕。瑶基」霜晓，芳露谧，九棘联茂，三槐迭质。克诞光躯，」实表渊实，唯姿唯行，令仪令室。四教徘徊，七」德猷逸，瞻婺兹双，方娥是匹。天道无亲，与善」虚恤，昧生灭宝，捐荣背日。命筮告祥，炀龟诲」吉，长隧深阴，高松骚瑟，镌石传芳，千龄有述。北京图书馆藏拓
【志盖】阙
【铭文】魏故中常侍大长秋卿平北将军并州刺」史云阳男张君墓志铭。」君讳整，字菩提，并州上党郡刈陵县东路」乡吉迁里人。源出荆州南阳郡白水县。五」世祖充，晋末为路川戍主，因宦遂居上党」焉。燕赵之世，冠冕弥光。暨世祖太平真」君中，君以乡难入京，奉策宫掖，幼有明肃」之称，显祖异焉。高祖嘉其祗笃，授以」太官令，除中给事中，迁中常侍立忠将军」云阳男。上美其勋续，加大长秋卿龙骧」将军，委以六宫之事。春秋六十，景明四年」十月廿一日寝疾薨于第。皇上悛悼，」朝间悲恻。使持节策赠平北将军并州刺」史，男如故。十一月廿五日葬于洛阳之西北斗泉陵。」景明四年十一月己酉朔廿五日癸酉造。北京图书馆藏拓
【志盖】阙
【铭文】大魏□□□□□□□墓志铭」□□□□□□□□陵安平人也，□祖国珍，中书侍」□□父□□□□□乃吏部尚书崔孝芬之族弟。因」□□□□□□公□颖连，赋性孝勤，才识卓异，□□」□文以□大□□□气抱焜良，冲淡□具。初为中书」□□□□□□□□和二十一年，车□南征，以为□」□中□□□□□□不出，菽水承欢，鸡豚□□□□」□□□□□□□□又亲□征为御史左丞，□诏□」□□□□□□□□林壑，寻青踏翠，兰竹眠□，坐□」室□□□□□□□落拓。岂知徂辉易谢，□山不□」□□□十有三，大魏景明四年五月二十三日遘疾」□□□□□大魏正始元年岁次甲申正月乙□朔」二十一日丙午□□〔注〕邺城西南之高原。东望岱□之」□□□□山□石南据，岗峦耸翠，北带淇水，菉竹□」□□□□□□□□刊石立铭。」□□曰：□□□友，志笃忠谨，天资明敏，惟俭惟□。□」之□□，□□□民，青云白雪，扬名显亲。功成勇□，□」□□□，□□□爵，终不回瞬。温温恭人，礼义滋醇，□」□风月，间□山林。孤云为伍，野雀是群，珠光易坠，逝」水无停。于穆我君，据而难觐，□石立铭，永示后昆。北京大学图书馆藏拓
　　〔注〕此干支有误，二十一日丙午，朔日应为丙戍。而《二十史朔闰表》该朔日为戊申。
（志为小碑形，圆首，盝顶座。）
【铭文】屯骑校尉建威将军洛州刺」史昌国子封使君墓志铭」屯骑校尉领都牧令昌国子公」姓封，字和突，恒州代郡平城人」也。昊天不吊，春秋六十有四，以」景明二年春正月薨于官。帝用」震悼，遣使即柩，赠州刺史蜜印」绶，礼也。以正始元年夏四月卜」兆于武周界。刊石勒颂，式述声」芳。其辞曰：少深岐嶷，长勖宽明，」内尽孝思，外竭忠诚。在高无危，」处端不盈，镌模玄石，庶挥风清。山西大同出土。见《文物》一九八三年第八期《大同市小站村花圪塔台北魏墓清理简报》
【志盖】阙
【铭文】魏故使持节平北将军恒州刺史行唐伯元使君墓志铭」君讳龙，字平城，河南洛阳人，平文皇帝之六世孙也。极天为构，带地称源，」盛德显于望云，雄图焕于羁鹿。祖功符彼相，瞻八命以高骧；父任属维城，守」四方而作镇。君幼挺奇姿，生而秀颖，早深漠北之志，少禀山西之风。高祖」宸居两楹，志清九服，有念名驹，顾怀虎子。太和之始，袭爵平舒男。虽猛志末」申，而雄姿简帝。会北虏寇边，烽燧时警，妙简勋冑，以启戎行。乃假君宁朔」将军，龚行北讨。帝亲临慰，勉奖以殊续。君前无横阵，战必先登，以攘敌之」功，拜奉车都尉。及大军南伐，师指义阳，复假君龙骧将军大将军司马。君被」坚执锐，斩将搴旗。帝嘉厥庸，眷言舍爵，进授行唐伯，授前军将军。赵王以」帝弟之尊，作蕃列岳。司武之任，非君勿居，授开府司马。及鸾驾亲戌，问罪南」服，鼓鞞之思，允属伊人，复以安远将军为右军统军，司马如故。以母忧去官。」君至性通神，哀感行路，岂唯致叹加人，故亦非扶不起。既而沔阳即序，江右」未宾，金革既兴，呼门复及。复以骁骑将军扈驾南讨，还加闭野将军，骁骑如」故。景明在运，边亭息警，我求明哲，属以共治，乃除清河内史，伯如故。复以荆」蛮蠢动，将毁王略，辍彼飞軨，统兹戎马，以龙骧将军秉麾南伐。又以义阳尚」阻，南师竞进，胜负未形，先鸣莫在。以君功宣历识，气盖当时，选众而举，朝无」异议。君临机电决，猛志冲冠，郢城请罪，与有其力。方当骋兹果毅，运此奇谋，」扫狡冠于塞垂，追衔刀于江右；而辅善无验，大宝多违，忽阻巷歌，奄捐馆舍。」以正始元年十月十六日薨于第。葬于首阳之巅。朝廷兴嗟旧德，永念勋庸，」追赠使持节平北将军恒州刺史，谥曰武侯。今重启幽延，聿遵合骨，故刊石」玄泉，式扬不朽。其辞曰：」长发帝绪，建德应韩，暐暐枝叶，弈弈波澜。犬牙攸在，盘石斯观，三千以击，」九万伊抟。闲和有素，道术时钻，北挥严敌，南翼行鸾。旅唯正正，师必桓桓，居」难以易，处险而安。运促天长，生危事久，忽变市朝，奄沦丘阜。两宫贻念，六辔」骧首，永酸易及，长悲夜厚。」祖讳阿斗那，侍中内都大官都督河西诸军事启府仪同三司高梁王。」父讳度和，散骑常侍外都大官使持节镇北将军度斤镇大将平舒男。」夫人洛阳纥干氏。祖和突，南部尚书新城侯。父苌命，代郡尹。」夫人下邳皮氏。祖豹，侍中仪同三司淮阳王。父欣，侍中豫州刺史一?公。据《
汉魏南北朝墓志集释》
【砖铭】正始元年岁次甲申」十二月癸酉朔十三日」乙酉。高阳郡新城县」前镇北府参军事」故许和世墓」铭。北京图书馆藏拓
【志盖】无
【铭文】魏故使持节城阳怀王元鸾，字宣明，河南洛阳人。少标奇□，长而」弥笃，虚心玄宗，妙贯佛理。为善越东平，柔顺踰万石。出为凉州刺史。」高祖定鼎伊洛，河内典守，兆亲勿居，乃擢君为冠军将军河内太守。又」迁并州刺史。后转青州平东。复迁定州安北。履历四牧，清风一□。年卅八，以正始二年三月廿五日薨于官。赠镇北冀州，谥曰怀王。十一月十七日」卜窆北芒之营。铭记：河海之精，恒代之灵，降祥摛宝，诞世之□。岐嶷童抱，世誉□成，九行飞称，七德树名。作牧四番，□□有洙，心若父」日，言兼目长。政则可摹，教□不费，先人已远，三异自贵。唯夫辅善，唯寿与仁，」如何不吊，歼我国珍。痛擗霜孤，惟□慈亲，故刊幽石，传美来辞。北京图书馆藏拓
【志盖】阙
【铭文】元始和，字灵光，河南洛阳人也。大魏景穆」皇帝之曾孙，故使持节侍中征西大将军仪同三」司领护西域校尉都督凉州诸军事凉州刺史汝阴王赐之孙，冠军将军骁骑将军逞之元子。春秋」一十有七，以正始二年岁在乙酉七月十二日寝」疾薨于京第。即卜其年十一月十八日迁葬西陵」之北岗。唯光天戚至重，皇室懿近，行超清韶，睿量」自远。风节侔于古览，雅操标于皇代。凝志陵松，忠」嘉曒见，秉文之举，才溢于杨向；执武之筹，谋腾于」韩白。德可以范时，威足以摧敌，而昊天不吊，奄臻」薨徂。慈亲悲怜，如不胜同气，号忆以自绝。国人愍」悼，寓内痛惜，故刊名建志，而铭斯德。其辞曰：」邈矣灵化，谐阴调阳，覆载大魏，诞育英良。挺哲冲」邃，仁德遐芳，神凝内显，体睿外彰。识达今古，澄鉴」是常，文艺颖世，声振帝乡。秀如不实，玉质摧亡，皇」家缺晖，庶室绝光。父母号庭，弟姊悲当，宗人泣痛，」行路涕怆。四海凄泪，八表悼伤，咸哀贤丧，永背世」昌。北京图书馆藏拓
【志盖】无
【铭文】（砖质）大魏正始二年岁次乙酉」十一月戊辰朔廿七日甲」午，前部王故车伯生息」妻鄯月光墓铭。北京图书馆藏拓
【志盖】阙
【铭文】魏故假节龙骧将军豫州刺史李简子墓志铭」君讳蕤，字延宾，陇西郡狄道县都乡和风里人也。弱冠侍御」中散符玺郎中，转监御令，拜步兵校尉，出为东郡太守，迁大」司农少卿。春秋卌二，以正始二年太岁在乙酉十一月戊辰」朔九日丙子薨于洛阳之城东里。诏赠假节龙骧将军，豫」州刺史，谥曰简。其年十二月廿四日庚申窆于覆舟之北原，」祔葬季父司空文穆公神茔之左。其辞曰：」冑延业祉，名族唯李，本系高阳，分命伊土。末叶弥昌，英贤代」起，克诞若人，令问不己。龆年播淑，绮岁流风，清衿外朗，识韵」内融。尔既从政，声实兼隆，逸辔方骋，夷路兀穷。同位且来，日」月流遽，垄首烟凝，松关栖雾。幽埏一晦，泉庭不曙，身灭黄庐，」芳题篆素。」亡祖宝，字怀素，仪同三司炖煌宣公。夫人金城杨氏。父祎，」前军长史。亡父承，字伯业，雍州刺史沽臧穆侯。夫人太」原王氏。父慧龙，荆州刺史长社穆侯。君夫人太原王氏，讳」恩荣，封晋阳县君。合葬君墓。父洛成，太宰中山宣王。」君八男，四女。北京图书馆藏拓
【志盖】幽郢二州寇使君墓志盖
【铭文】唯大魏正始二年岁次乙酉二月壬寅朔十七日戊午。故中」川恒农二郡太守振武将军四征都将转振武将军沘阳镇」将昌平子迁假节建威将军鉴安远府诸军事郢州刺史，」皇京迁洛，畿方简重，又除建忠将军，重临恒农太守寇臻，字」仙胜，春秋甫履从心，寝疾薨于路寝，礼也。资元后稷，光启康」叔。今实上谷昌平人，汉相威侯之裔，侍中荣十世之胤。荣之」子孙，前魏因官，遂寓冯翊。公世联冠冕，承绵华荫。晋武公令」之曾孙，」皇魏秦州刺史冯翊哀公之孙，南雍州使君河南宣穆公之」少子，天水杨望所生。公早倾干覆，奉严母以肃成，幼挺风概，」忠孝自穆，长播休誉，金声玉振。凡所径历，皆求己延旌，无假」于人。及宣正文武，莫不以德革弊，方登槐棘，奄焉薨俎。朝野」酸痛，主上垂悼。乃追勋考行，显赠龙骧将军幽州刺」史，谥曰威。其公之所德，建功立事，皆备碑颂别传，非略志尽」也。以正始三年三月廿六日合厝于洛城西十五里大墓所。」遂以照被图记，勒铭泉堂云。」夫人本州岛都谯国高士夏侯融之女，生男五人。」后夫人本州岛治中安定席他之女，生男四人。北京图书馆藏拓
【志盖】无
【铭文】魏故步兵校尉千牛备身武卫将军燕州大中」正平北将军燕州刺史寇君墓志铭。」曾祖真，中书侍郎大鸿胪卿幽州刺史。」夫人勃海高氏，父讳●，于都典内，人为三公。」祖讳娄，中书学生，东宫受比延。」夫人昌黎悦氏，父琛，司隶校尉。」父讳贵俟懃地河，后为光州刺史建义侯。」夫人勃海高氏，父博陵，使持节定相二州刺」史武昌公。」君讳猛，字吐陈，燕州上谷郡俎阳县都乡孝里」人也。英发天彰，秀光伟世，侍玑风阁，龙起遐叡。」武弼经国，策捍是计，翘扬托诞，流称万裔。质迈」伊陟，仁隆殷世，上愿辅延，下愿崇弟。未图冥运」摧，年盛湮没，年之年年，在圣会时。年卅有七，在」正始三年岁次丙戍四月十一日薨于洛阳承」华里。其年十一月廿九日窆于瀍涧之西乡〔邸〕。河南洛阳出土。见《文物参考资料》一九五七年第二期《洛阳西车站发现北魏墓一座》。
【志盖】阙
【铭文】故征士奚君讳智字淟筹者，?州樊氏?山」浑人也，始与大魏同先，仆脍可汗之后裔中」古迁移，分领部众，遂因所居，改为达奚氏焉。」逮皇业徒嵩，更新道制，敕姓奚氏。君故大」人大莫弗鸟洛头之曾孙，内行羽真散骑常」侍镇西将军云中镇大将内亦干之孙，兖州」治中卫将军府长史步洛汗之子。头年耆多」策，每蒙引议，下关之谋，时亦预焉。干受任遍」威，雄名远振，为夷之俗，以为誓首，虽郅都守」边，何以过也。君秉自私闺，不求朝利，故无任」焉。卒于洛阳，时年七十三矣。葬在廛泉之源。」妻炖煌宋氏。大魏正始四年岁在丁亥三」妻南阳宗氏。月庚申朔十三日壬申记。」俱合葬焉。〔注〕北京图书馆藏拓
　　〔注〕末三行上部为妻炖煌宋氏妻南阳宗氏俱合葬焉，下部另行连续，为大魏止始四年岁在丁亥三月庚申朔十三日壬申记。
【志盖】阙
【铭文】王讳思，字永全，河南雒阳人也。」恭宗景穆皇帝之孙，侍中征北大将军乐陵」王之子。王志业冲远，徽章宿着，德侔区宙，功」辉四表。历奉三皇，礼握早隆，神机徙御，授」后遗之寄，风教旧乡，振光云代。自抚燕地，愚」凶革化，移牧魏壤，番丑改识，自东自西，无不」开咏。方澄政三才，总调九列，昊天不吊，云光」夙没。忽以正始三年岁次丙戍五月乙丑朔」六日庚午遇疹，十二日丙子，春秋卌，薨于正」寝。岁次丁亥三月庚申朔廿五日甲申窆于」瀍涧之滨，山陵东埠。国丧朝彦，家绝刚轨。」天子加悼，乃赠镇北大将军。遂刊石追兰，表」彰幽美。其辞曰：」巍巍皇冑，日月齐命，玉干天枢，形伟金映。庙」算幽通，閟简神性，德充四海，弱冠从政。昂昂」朝首，三帝炳盛，含章内秀，独绝水镜。美不可」誉，善不可名，何忽茂年，儵焉坠晖。掩光寒暑，」闭目背时，痛实国庭，九戚同悲。北京图书馆藏拓
【志盖】阙
【铭文】魏故武昌王通直散骑常侍散骑常侍冠军将军」河南尹左卫将军持节督齐徐二州诸军事征虏」将军齐徐二州刺史赠齐州刺史王如故谥。王」讳鉴，字绍达，司州洛阳人也。王即道武皇帝之」玄孙，河南王之曾孙，成王之孙，简王之子。以正始」三年岁次丙戍夏五月壬午朔廿六日丁未，春秋」卌有三，寝疾薨于第。越四年春三月廿六日附窆」于长陵之东岗。」弈弈修徽，蝉联遐胤，分琼干芳，别华景振。堂构累」荣，袭封重润，弼化崇光，维城作镇。灵射迭祉，诏」迁嵩宇，乃诠宗叡，京尹是抚。好尔懿哲，惟王斯举，」克畅澄猷，茕厘斯怙。照照鸿度，恢恢虚冲，六术内」朗，五典外融。私光子敬，公阐臣忠，喉谟帝阑，宣侍」皇风。忒类分陕，效迈伊姜，帝酬休烈，奄有海箱。化」溢东夏，湑区再汪，式遵先惠，世济其光。抚齐蓼龄，」湑氓顺轨，作牧彭蕃，导德齐礼。猛协秋凝，仁迎冬」晷，燮扬道风，颂郁遐迩。」维大代大魏正始四年岁次丁亥三月庚申朔廿」六日乙酉。武昌王墓志铭。北京图书馆藏拓
【志盖】阙
【铭文】故使持节都督扬州诸军事安南将军赠车」骑大将军领军将军扬州刺史高平刚侯之」墓志」君姓元，讳嵩，字道岳，司州河南洛阳文始里」人也。」魏恭宗景穆皇帝之孙，任城康王之第二子。年卅九，正始四年岁次丁亥春三月庚申朔」三日壬戍薨于州治。秋七月戊午朔，十六日」癸酉窆于河阴县谷水之北岗。其辞曰：」祥?璠岭，景衍干绪，彪瑰镜映，贞彩韶浦。旌」钺再临，节开四府，丽绩两辰，联貂二主。宜君」宜民，显文显武，德昭在三，道光九五。蕃辉未」畅，报恩中止，明涂永閟，泉堂开始。人之云亡，哀」恸邦里，况我孔怀，痛何己已。人亦有言，粤仁」者寿，邦之彦枭，庶贻不朽，寂理岂恒，显道不」拘。霜沴琼波，冰摧兰躯，明宇陆离，穸寝泉居。」杨门伫驷，松埏奄途，勒金重源，永铭不渝。北京图书馆藏拓
【志盖】阙
【铭文】故城阳康王元寿妃之墓志」妃姓曲，沮渠时扬列将军浇河太守曲宁孙之长女。妃姿量外洞，贞丰内效，德比九亲，行征一国，五训俱备，礼染家人。」天罚谬婴，滥锺斯亮。春秋七十有三，维大魏正始四年岁次丁亥八月戊子」朔十六日癸卯薨于京师。葬于长陵之」东。●于其子怀王之茔。北京图书馆藏拓
【志盖】阙
【铭文】大魏征东大将军大宗正卿洛州刺史乐安王墓志铭」君讳绪，字绍宗，河南洛阳人也。明元皇帝之曾孙。仪同宣王范之正」□。卫大将军简王梁之元子。君祖翼武皇，以造区夏。君父历匡四朝，实」相成献。其鸿勋桀略，英踪伟迹，并图绩于鼎庙，灼烂于秘篆者矣。君少」恭孝，长慈友，涉猎群书，遍爱诗礼。性宽密，好静素，言不苟施，行弗且合。」不以时荣羡意，金玉渎心，雍容于自得之地，无交于权贵之门。故傲傮」者奇其器，慕节者饮其风。遇显祖不夺厥志，逢孝文如遂其心。故得恬」神园泌，养度茅邦，朝野同咏，世号清玉。及景明初登，选政亲贤，以君国」懿道尊，雅声韶发，乃抽为宗正卿。非其好也，辞不得已而就焉。君乃端」俨容，平政刑，训以常棣之风，敦以湛露之义。于是皇室融穆，内外熙怡。」俄如萧氏窃化，自诏江甸，嶓冢崎岖，吊险民勃，接?之黔，豺目鸟望。」天子乃择功臣，以为非君无能抚者。遂策君为假节督洛州诸军事?」骧将军洛州刺史。君高响夙振，惠喻先闻，政未及施，如山黎知德。君乃」阐皇风，张天罗，招之以文，绥之以惠。使旧室革音，异民请化，千里齐声，」佥曰康哉。春秋五十九，以正始四年正月寝患，二月辛卯朔，八日戊戍」薨于州之中堂。臣僚惨噎，百姓若丧其亲。夏四月廿七日迁柩于东都。」吏民感恋，扶榇执绋号咷如送于京师者二千人。诸王遣侯宾友奉迎」者轩盖相属于路。五月廿七日，达京，殡于第之朝堂。朝廷愍惜，主上悼」怀。诏遂赠本官，其赗襚之礼厚加焉。粤十月丙辰朔，卅日乙酉葬于洛」阳城之西北。祔茔于高祖孝文陵之东。嗣子痛慈颜之永远，抱罔极之」无逮，镌石刊芳，以彰先业之盛烈。乃作颂曰：」开基轩符，造业魏历，资羽凤今，启鳞龙昔。渊节沧深，高勋岳积，锡宇岱」东，分齐列辟。钦若帝命，明保鸿基，玉凈金山，冰洁清沂。食道尧世，栖风」舜时，逢云理翰，矫翼霄飞。霄飞何为，天受作政，明心剑玉，清身水镜。衡」均宗石，锦裁民命，霁光东岫，倾辉西映。西映焉照，实唯洛荆，化不待●，」匪曰如成。望舒失御，亭耀坠明，流馨生世，委骨长冥。北京图书馆藏拓
【志盖】无
【铭文】正始五年五月十七」日张洛都冢。北京图书馆藏拓
【志盖】阙
【铭文】故侍中太傅领司徒公录尚书事北海王」姓元，讳详，字季豫，司州河南洛阳都乡光」睦里人。献文皇帝之第七子，孝文皇」帝之季弟。仕历散骑常侍已下至于太傅。」十六除官。正始元年岁在甲申春秋廿九，」六月十三日戊子薨，谥曰平王。永平元年」十一月六日卜窆于长陵北山。志铭曰：」纂干席圣，启源轩皇，婵联万祀，缅邈百王。」夙仁早睿，韫玉怀芳，德心孔淑，道问丕扬。」擅爱帝季，冠秀宗良，追英河献，配美平苍。」宠兼傅录，贵袭衮章，端右台极，民具攸望。」位崇世短，善庆乖长，余休弗沫，遗咏有光。据《汉魏南北朝墓志集释》
【志盖】阙
【铭文】魏故使持节侍中假黄钺都督中外诸军事」太师领司徒公彭城武宣王墓志铭」王讳勰，字彦和，司州河南洛阳光睦里人也。」显祖献文皇帝之第六子，」高祖孝文皇帝之弟。仕历侍中已下至太师。」十七除官。永平元年岁在戊子，春秋卅六，九」月十九日己亥薨。追赠使持节侍中假黄钺」都督中外诸军事太师领司徒公，谥曰武宣」王。其年十一月六日窆于长陵北山。其辞曰：」承干体极，冑皇绪圣，睿明夙跻，含仁履敬。德」冠宗英，器高时令，铉教孔修，端风丕映。流恩冀北，申威南郢，遵彼止逊，挹此崇盛。华衮素」心，蠲烦息竞，志栖事外，颐道养性。寿乖与善，」福舛必庆，隆勋短世，远情促命。遗惠被民，余」芳在咏。」太妃长乐潘氏，祖猛，青州治中东莱广川妃陇西李氏，祖宝，仪同三司炖煌宣公。」二郡太守父弥，平原乐安二郡太守父冲，司空清渊文穆公。〔注〕据《汉魏南北朝墓志集释》
　　〔注〕末二行上下分刻。应连读为：太妃长乐潘氏，祖猛，青州治中东莱广川二郡太守。父弥，平原乐安二郡太守。妃陇西李氏，祖宝，仪同三司炖煌宣公。父冲，司空清渊文穆公。
【志盖】阙
【铭文】魏尚书江阳王次妃石夫人墓志铭」夫人讳婉，字敬姿，勃海南皮人也。魏故使持節都督」荊豫二州諸軍事平南將軍荊豫青三州刺史汝陽」公?之季女。禀气妍华，资性聪哲，学涉九流，则靡渊」不测，才关诗笔，触物能赋。又归心至圣，信慕玄宗，东」被遗教，无文不揽。是以道俗瞻望，内外佥敬。宜辍机」垂诫，屈身敦义，使屡迁之孟，惭擅名于鲁邦；芒卯之」妻，愧见美于魏国。何图不幸，奄然息世。臣吏号绝，亲」宾悲恸。以永平元年岁次戊子十一月庚辰朔廿三」日壬寅葬于西岗。恨量石裁文，书德不尽，其辞曰：」玉生衔闰，桂出含芳，紫金天利，明珠自光。夫人窈窕，」性实禀常，心如怀月，言似吐璋。颜如秋玉，色艳春葩，」云生公室，言归王家。委縠徐步，望若游霞，陈王羞赋，」齐女惭华。学既采玄，才亦成篇，心怀巨宝，口吐芳烟。」豪端流璧，素上题琁，阮姬格笔，昭君谢贤。平生自爱，」甚慎机微，言恐警气，行虑动衣。恨不自见，鉴镜之辉，」如何一旦，与世长违。兰刈由馨，膏尽缘明，堂潜玉迹，」室隐金声。唯闻琴绝，但见遗经，悲言玄石，何以能名？北京图书馆藏拓
（砖志。）
【铭文】永平二年十一月十一日」昭成皇帝后常山王孙冗从仆射羽林监遍城太守元德铭」受戒师道由。据《汉魏南北朝墓志集释》
【志盖】阙
【铭文】魏黄钺大将军太傅大司马安定靖王第二子」给事君夫人王氏之墓志」夫人王氏，乐浪遂城人也。燕仪同三司武邑公」波之六世孙，圣朝幽营二州刺史广阳靖侯」道岷之第三女，冀齐二州刺史燕郡康公昌黎」韩麒麟之外孙。夫人贞顺自性，聪令天骨，德容」非学，言功独晓。凝质淑丽，若绿葛之延谷；徽音」远振，如黄鸟之集灌。是以羔雁贵礼，迭烂阶庭，」毕醮结离，作嫔蕃室。每期玄庆，福善长隆，内训」不悟，横沴滥仁，促沦阴教。茂龄卅，永平二年岁」次星纪五月丁丑朔廿三日己亥卒于京第。粤」来仲冬乙亥朔廿三日丁酉迁窆于瀍水之东。」痛收华于桂宇，悲湮芳于泉宫，凭彤管以彰烈，」托玄石而图风。其辞曰：」乐浪名邦，王氏名宗，殖根万丈，擢颖千重。诞生」婌媛，实灵所锺，慧昺自幼，韶亮在蒙。六行独悟，」四德孤闲，尺步逶迤，寸心塞渊。微几泉镜，洞识」星玄，望齐蹑姬，瞻楚陵樊。福仁报善，通古有闻，」如何妄言，落彩当春。掩埏明旦，镌志今晨，昭传」来昆，共味清尘。北京图书馆藏拓
【志盖】阙
【铭文】魏故宁陵公主墓志铭」祖显宗献文皇帝。」父侍中司徒录尚书太师彭城王。」夫琅耶王君。」遥源远系，肇自轩皇，维辽及巩，弈圣重光。诞姿云帷，」播彩椒房，爰居爰降，玉洁兰芳。七德是履，六行唯彰，」与仁何昧，祚善徒声。遐龄始茂，方春霣英，先远既卜，」坟茔是营。铭旌委郁，挽绋严清，长归素垄，永别朱城。」白日照照，重夜冥冥，泉门既掩，宝镜自尘。伊人长古，」风月有新，勒徽玄石，千祀无泯。」永平三年正月八日夜薨，时年廿二。北京图书馆藏拓
（砖志，无盖）
【铭文】大魏幽州王治（下泐）秦」永平三年岁在庚寅朔正月廿四日，幽州范阳」郡涿县民李道胜昌黎太守铭。河北涿县出土。北京大学图书馆藏拓
【志盖】阙
【铭文】大魏永平三年」岁次庚寅，十月」己巳朔十七日」乙酉，讨虏将军」□□令〔沙〕州建」康郡□氏县周」午记墓之铭也。北京图书馆藏拓
【志盖】阙
【铭文】魏故持节督豫州诸军事征虏将军渔阳县开国子豫州刺史司马悦墓志」君讳悦，字庆宗，司州河内温县都乡孝敬里人也。故侍中征南大将军开府仪同三司」贞王之孙，故侍中开府仪同三司吏部尚书司空公康王之第三子。先是庶姓犹王，封」琅琊王。故贞康二世，并申上爵。君禀灵和之纯气，含雄姿于岳渎，神识超畅，玄鉴洞发。」梗概之风，岐嶷而越伦；卓尔之秀，总角而逸群。临艰亢节，建贞白之操。所谓金声玉振」之也。年十四，以道训之冑，入侍禁墀。太和中，司牧初开，纲诠望首。以君地极海华，器识」明断，擢拜主簿，俄迁司空大将军二府司马。赞务台铉，厘格地里。」皇轝迁洛，肇建畿域，澄简九流。帝弟咸阳王，以亲贤之寄，光莅司牧，博选英彦。自非」人地佥允，莫居纲任。以君少播休誉，令名茂实，除宁朔将军司州别驾。翼佐徽猷，风光」治轨。君识遵坟典，庭训雍缉，男降懿主，女徽贵宾，姻娅绸迭，戚联紫掖。出抚两邦，惠化」流咏。再牧郢豫，江黔被泽。折胜筹略，经谟周远，谋拔义阳，略定随陆，席卷三关，开疆千」里。动绩骤彰，再莅豫土，衅机窃发，祸起非虑。春秋卌有七，永平元年十月七日薨于豫」州。皇帝哀悼，朝野悲叹，死生有命，修短定期。斯贤而遇斯祸，以其新拔，众窘可知。遣」中黄门缑荣显吊祭，赠帛一千匹，营护丧事。越四年二月丁卯朔十八日甲申卜窆于」温县西乡岭山之阳。朝遣谒者，策赠平东将军青州刺史，谥曰庄，礼也。乃刊幽石，式照」芳烈。其辞曰：」赫赫洪宗，振晖四海，〔琼〕根玉叶，世为魏宰。君承华液，诞姿淑灵，玄鉴洞照，敏智早成。在」家孝睦，忠蹇王庭，比玉之润，方响金声。如彼孤松，干云乃青，如彼皎冏，褰雾独明。肃警」龙驎，两宫荷荣，东阁西台，出处有声。分竹二邦，化流民咏，作牧郢豫，威振边城，绥荒柔」附，泽沾江氓。功立名章，宜享遐龄，如何遭命，迫然潜形。卜窆有期，兆宅岭山，飞旌翩翩，」将宅幽鳏。扃关既掩，霜生垄间，式刊玄石，永祀标贤。」大魏永平四年岁在辛卯二月丁卯朔十五日辛己建。河南孟县出土。见《文物》一九八一年年第十二期《孟县出土北魏司马悦墓志》。
【志盖】阙
【铭文】唯大魏永平四年岁次辛卯二」月丁卯朔廿六日壬辰。」照成皇帝后。曾祖故素连，」侍中羽真使持节征南大将军」都督河以西诸军事吐万突镇」都大将中都内都大官仪同三」司常山王，得铜虎符，谥曰康王。」祖故货毅内三郎。父故太拔侯出身，城阳王府法曹参军，后」除并州铜鞮令。身出身高阳」王行参军，后除恒州别驾，督护」代尹郡元保洛铭。北京图书馆藏拓
【志盖】阙
【铭文】魏故宁朔将军固州镇将镇东将军渔阳太守宜阳子司」马元兴墓志铭」君讳绍，字符兴，河内温人也。晋河间王右卫将军迁散骑」常侍中护军使持节侍中太尉公赠车骑大将军仪同三」司谥曰武王钦之玄孙；晋河间侍中左卫将军赠使持节」镇西将军荆州刺史谥曰景王昙之之曾孙；晋淮南王秘」书监迁使持节镇北将军徐兖二州刺史，晋祚流移，姚授」冠军将军殿中尚书，大魏蒙授安远将军丹阳侯，赠平西」将军雍州刺史谥曰简公叔璠之孙；宁朔将军宜阳子骠」骑府从事中郎镇西将军略阳王府长史道寿之子。君夙」禀明规，纂承徽烈，洪业方隆，生志未遂，以魏太和十七年」岁次戊申七月庚辰朔十二日壬子薨于第。以永平四年」岁次辛卯十月癸亥朔十一日癸酉迁葬在温城西北廿里。记之：」遥哉远裔，缅矣鸿冑，承符绍夏，作宾于周。贞明代袭，弈世」宣流，诞生夫子，克纂徽猷。崇基方构，嘉业始修，兰摧始夏，」桂折未秋。感恋景行，式述遗休。北京图书馆藏拓
【志盖】阙
【铭文】魏故太尉府参军元君之墓志铭」君讳侔，字伯宗，洛阳都乡安武里人也。昭成皇帝」之后，平南将军冀州刺史河涧简公之孙，光州史」君之元子。君有温柔之贞气，栖素质于灵府，常修」言以自约，与仁者之为偶。以永平四年岁次辛卯」五月丙申朔十五日庚戌笃疾终于第。伤澜源之」绝浦，哀桂渚之断溆，既思贤以恋德，且立石以表」墓。其辞曰：」芳茂玄圃，兰长梯柯，泉流清，水洁生波。其人雅」智，体义尚和，名垂州里，美称乡阿。宽柔恩厚，审待」如静，人高绝伦，超与俊并。兰音颂壤，芬扬岳岭，既」□洛英，●州标挺。气陵云光，身灭无逞，如君生志，」□□□□，思人不见，颂君在铭。
【志阴】君六世祖昭成皇帝。」五世祖第八皇子讳受久，献明皇帝之母弟。」妃王氏昭成之舅女。高祖右丞相常山王讳」遵字勃兜。妃刘氏大宗明元皇帝之姨。」曾祖侍中使持节征西大将军都督河以西诸军」事常山康王讳素连。妃赫连氏夏主昌之妹。」祖平南将军冀州刺史河涧简公讳于德。」夫人南阳张氏，龙骧将军阜城侯提之孙女。」父镇远将军光州刺史讳悝字纯陀。」夫人叱罗氏仪曹尚书使持节散骑常侍安东将」军都督兖州诸军事兖州刺史带方静公兴之长」女也。」君以永平四年十一月五日窆于长陵之北岗。北京图书馆藏拓
【志盖】阙
【铭文】魏故弘农华阴潼乡习仙里人杨范字僧敏墓志铭」君年十九，以景明元年」二月九日殡于济州。」以永平四年十一月十七日窆于里焉。」曾祖父讳仲真，河内清」河府君。夫人高阳许氏。」祖父讳懿，洛州史君弘」农简公。夫人太原王氏，」封新昌郡君。父讳颖，本」州别驾，夫人河南侯氏。北京图书馆藏拓
【志盖】无
【铭文】魏故华州别驾杨府君墓志铭」君讳颖，字惠哲，弘农华阴潼乡习仙里人也。汉太尉震之」十二世孙，晋尚书令瑶之七世孙，上谷府君珍之曾孙，清」河府君真之孙，洛州史君懿之第三子。君资性冲邈，志秀」天云，情高古列，不桡下俗。至乃孝悌始于岐嶷，恭俭终于」缀纩。及简公薨，毁几灭性。每读行状，未尝不哀感如雨。时」人佥比之曾柴云。高祖孝文皇帝初建壁雍，选入中书学」生。及登庠序，才调秀逸。少立爱道之名，长荷弥笃之称。春」秋代易，而志业不移，录三王魏晋书记为卅卷，〔注〕皆传于世。」历官大司农丞、平北府录事参军，征本州岛治中从事史，俄」迁别驾。君籍冑膏腴，朱组重映，昆弟承华，列岳八牧，荣斑」门生，禄逮仆妾。而君性灵璞亮，业素期神，食不兼膳，麻衣」必碎。岂图辅仁无征，报善寂廖。春秋卅有八，以永平四年」岁次辛卯五月丙申朔廿七日壬戊卒于京师依仁里第。」粤以十一月癸巳朔十七日己酉窆于潼乡。垄柏夏摧，吴」桂春残，夕云凄凄，晓露冰团。朝良鲠痛，邑里增酸，镂石立」铭，永旌芬兰。乃作铭曰：崇华雾密，五龙气冥，河沂」表瑞，渭滨献精。两才和绪，叡哲乃生，唯仁之纬，唯德之经。」登朝振响，金玉其德，列列在公，屏私正惑。穆穆闺庭，奉亲」以色，狐帛匪华，麻衣是饰。行善无征，积福空然，渊珠隧豁，」玉碎荆山。大夜一深，白日不旋，敬镌玄石，式炳余鲜。」曾祖母扶风窦氏。父秦，北平太守。」祖母高阳许氏。父明月，东宫侍郎。」母太原王氏，封新昌郡君。父融，幽州刺史汝南庄公。陕西华阴出土。见《考古与文物》一九八四年第五期《华阴潼关出土的北魏杨氏墓志考证》。
　　〔注〕卷，原石作吊。
【志盖】无
【铭文】魏故中散杨君墓志铭」君讳阿难，弘农华阴潼乡习仙里人也。上谷府君」之曾孙，河内府君之孙，洛州史君之第七子。肇开」神迹，则配天以光道；昌构中古，则鸟异以矜德。自」兹已降，亦能道素相继，累玉承明，器袭瑚琏，刀锦」更持。君资性冲亮，能机早成，景智凝远，名实夙知。」少淹神光，若明月之弦长汉；幼植寒心，似山松之」高五尺。贯珠唯宝，风如上世，而负杖妖至，哲人其」痿。春秋十有三，太和八年四月七日卒于平城，仍」殡于代。高祖孝文皇帝鲠金兰之早摧，悼嘉苗而」不秀，加赠中散，式褒盛德。粤以永平四年岁次辛」卯十一月癸巳朔十七日己酉返厝于华阴潼乡。」乃作铭曰：五岳降灵，英生我君，金玉早贞，夙」叡夙神。风清异俗，才高脱群，唯德弘养，纳山通云。」伊余哲人，实秀实发，早称道高，夙以才越。志恒上」汉，情每升月，身伏衡门，名飞帝阙。上天不吊，歼我」人良，金门奄蕙，玉圃摧芳。一辞白日，永即泉堂，刊」石千古，用显琼璋。」曾祖母扶风窦氏。父秦，北平太守。」祖母高阳许氏。父明月，东宫侍郎。」母太原王新昌郡君。父融，幽州刺史汝南庄公。陕西华阴出土。见《考古与文物》一九八四年第五期《华阴潼关出土的北魏杨氏墓志考证》。
【志盖】阙
【铭文】魏故益州刺史乐安哀王墓志铭」王讳悦，字庆安，河南洛阳人也。大宗明元皇帝之」玄孙。资皇启蕃，崇明纂业，金璧相承，龟社世袭。王风」诞英奇，神爽魁岸，风颖连霄，聪秀独远。六藉五戎，不」待臣如自晓；弦簧音律，弗假习如生知。妙懈惊群，清」赏绝俗，玉振金韵，声流帝听。年十三，辟员外郎，历尚」书郎中，迁太尉。属冲明阂悟，厉于从政，排风霜而立」节，亢刚概于当年，赞槐翼鼎，声高一时。及靖王薨，居」丧喻礼，殷忧积心，遂成结患。勉服袭王，方乃攻疗。天」不吊善，历年无瘳。春秋卅六，岁在辛卯五月丙申朔，十一日丙午薨于位。天子悼焉，追赠益州刺史，以崇」盛德。冬十一月十七日葬其考靖王陵之左。乃作颂」曰：绵绵皇运，眇眇帝灵，金火相遣，麟凤送迎。配天建统，」演景垂明，功冠百辟，道济苍生。于穆君王，承干胙土，」连晷星门，参光月户。缉义崇仁，绥文纂武，踵迹河平，」继风梁楚，峻峙嵩岩，澄渟汉渚。猗欤哲人，实唯天」颖，物莫不关，闻无不领。望若夏日，即似冬景，处闹弗」烦，在公能整，如玉之洁，如松之挺。方隆崇构，克广鸿」烈，晦明弗殊，倚伏同辙。良木其摧，忽焉徂逝，即窆玄」丘，潜灵下世。松霜晓凝，兰灯夜灭，遗爱在人，休声无」缺。北京图书馆藏拓
【志盖】阙
【铭文】魏故奉朝请封君墓志」君讳昕，字仲显，河南洛阳安武」里人。少禀天奇，长怀雅亮，庶凭」遐期，永慰仁恃。方春灭彩，长求」报施。魏永平五年太岁壬辰三」月辛酉朔〔注〕廿四日甲寅卒于安」武里。苗而不秀，有识酸嗟。越四」月十三日殡于北芒之阳。」弱龄冲德，芳声早闻，才颖明秀，」武艺卓群。悌睦陈门，孝越曾君，」庄与时侵，命先秋沦。愍其仁德，」铭石松坟。其妻穆氏北京图书馆藏拓
　　〔注〕此处原志误，当为辛卯朔。
【志盖】阙
【铭文】魏使持节骠骑将军冀州刺史尚书左仆射安乐王墓志铭」王讳诠，字休贤，高宗文成皇帝之孙，大司马公安乐王之子。」少袭王爵，加征西大将军，寻拜光爵，又以本官领太子中庶」子。及皇居徙御，诏王以光爵领员外散骑常侍，赉铜虎符。驰」传往代，申劳留台公卿，奉迎七庙。顷之，敕兼侍中，寻除持节」督凉州诸军事冠军将军凉州刺史，寻又进号平西将军。正」始之中，南寇侵境，诏王使持节都督南讨诸军事平南将军，」攻围锺离。以振旅之功，除使持节都督定州诸军事平北将」军定州刺史。岁属灾馑，王乃开公?，舍秩粟数百万斛，以饩」饥民。元愉滔天，王忠诚首告，表请亲征。敕王都督定瀛二州」诸军事，余如故。氛雾克清，除侍中。又以安社稷之勋，除尚书」左仆射，增封三百户。春秋卅有六，永平五年太岁壬辰三月」廿八日戊午遘疾薨于第。诏赐东园秘器，朝服一具，绢布七」百匹，礼也。追赠使持节骠骑将军冀州刺史仆射，王如故，谥」曰武康。粤八月廿六日甲申窆于河阴县西芒山。」精纬昺灵，兰殖帝庭，是惟盛德，有馥其馨。玄猷岳峻，雅量川」渟，堂堂武略，焕焕文经。缨绂两禁，珩组二蕃，金锵玉响，秋镜」春暄。重加惠弁，再抚寅轩，彝伦式序，海水澄源。允膺纳箓，且既宾门。报施徒闻，仁寿谁觌，一梦两楹，长沦七尺。痛缠枢扆，」哀震衢陌，遄哉夕菟，迅矣晨乌。龟筮袭吉，毁躐戒途，哀笳北转，楚挽西徂。羡扃既掩，兰釭已灭，泉夜冥冥，松飔屑屑。天地长久，陵谷或●，惟功与德，不朽传斯。北京图书馆藏拓
【志盖】阙
【铭文】魏北海王妃故李氏志铭」妃姓李，字符姜，相州顿丘人。太宰宣王之孙，顿丘公」奇之第二女也。曾姑元恭皇后，伉俪」高宗，与国蝉联，实同申甫。妃禀贞英之节，体雪曜之」姿，惠性凝华，兰音冲婉。事皇姑以夙恭，接众媵终」无怠。玉润金相，椒风自远，越汉上之游妃，追洛滨之」美媛。将流芬转馥，以衍邦家，而天不矜善，当春奄番。」以延昌元年岁在壬辰五月庚寅朔十二日辛丑，春」秋一十有七，薨于洛阳里宅。芳兰中折，行路嗟悼。越」八月廿六日甲申附葬于长陵北山。泉扉一晦，长夜」无晨，刊兹幽石，以记徽尘。其辞曰：」皇婺流光，月华昭烛，有美伊妃，方娥比旭。毓彩名宗，」作嫔皇族，组黻斯章，乃金乃玉。肃穆妇仪，优柔靖默，」女子有行，光家荣国。四德宣扬，六行允塞，彼姝名娘，」实邦之则。惜乎不寿，兰桂夙摧，抽金罢翠，委体穷灰。」罗裳卷箧，粉黛谁开，冥冥万古，永有余哀。北京图书馆藏拓
【志盖】墓志铭
【铭文】魏故征虏将军河州刺史临泽定侯鄯使君墓铭」君讳干，司州河南洛阳洛滨里人也。侍中镇西将军鄯鄯」王宠之孙，平西将军青平凉三州刺史鄯鄯王临泽怀侯」视之长子。考以去真君六年归国。自祖已上，世君西夏。君」初宦，以王孙之望，起家为员外散骑侍郎。入领左右辅国」将军城门校尉，出为征虏将军安定内史。春秋卌四，以永」平五年岁次壬辰正月四日薨。蒙赠征虏将军河州刺史，」谥曰定。其年四月改为延昌元年，八月廿六日，卜营丘兆」于洛北芒而窆焉。其辞曰：」有秩斯流，浚发澜京，唯天纵昌，聿资厥声。世光凉右，袭休」纂荣，丰干絜源，邈彼姬嬴。惟祖惟考，晓运昭机，入蕃」皇魏，趣舍唯时。锡土分茅，好爵是縻，灼灼章服，悠悠车旗。」唯君龆节，夙禀门矩，室友廉苏，宾无滥与。幼承秘宠，早参」禁宇，暂莅西服，休政已举。体素钦仁，端风雅正，清明在躬，」昭然冰镜，文英武果，超光朝令。将加殊命，显兹华禄，高列」崇班，副此朝属。远二金垞，式昭魏录，如何不淑，摧梁碎玉。」岁聿其徂，爰即遐岗，泉扉一奄，永谢朝光。去矣莫留，道存」人亡，列铭幽石，长述风芳。」大魏延昌元年岁次壬辰八月己未朔廿六日甲申记。北京图书馆藏拓
【志盖】无
【铭文】魏故员外散骑常侍清河崔府君墓志铭并序」君讳猷，字孝孙，东清河东俞人。启源命族，其来尚矣。少典诞炎，德感火瑞；营都于鲁，王有」天下。历八世五百余年，伯夷为尧秩礼，四岳佐禹治洪，太师以翼周建国，穆伯因分封命」氏，君其后焉。弈叶英邵，官冕相袭。七世祖岳，元嵩，晋散骑侍郎。高祖荫，道崇，大司农卿。祖」乐陵太守旷，元达，德懋乡家，当世宗重。父清河太守灵瑰，言行无玷，名秀一时。故太傅领」尚书令文宣公，即君从父兄也。君风概夙成，识艺早立。年方志学，魏威南被，闺门非徙，便」堪冒险。奉馈供济，尊卑诚孝之厚，齐代以为美谈。闺庭雍整，造腹●嶷，树言树行，有礼有」法。太和十三年召补州主簿。十七年，高祖鸾驾南辕，创迁河洛。于时三府妙选，务尽门」贤。除君司徒行参军，寻转大将军主簿，又补安南府司马，除太尉骑兵参军本国中正，除」本州岛别驾，又除大将军府中兵参军事。廿二年，兼员外散骑常侍，尉劳涡阳。还京，除司徒」府中兵参军事，又除本郡太守。景明三年，除荆州征虏府长史，又加明威将军。永平二年，除」定州安北府司马。历赞府僚，所在流称，剖符作守，治有能名。享年弗永，以四年二月廿五」日遘疾终于洛阳晖文里宅，春秋五十八。延昌元年十一月廿八日葬于本邑黄山之阴」阴。策赠员外散骑常侍。脱惧陵谷颓徙，遗芳寂蔑，乃作铭曰：」姜川昺瑞，炎德降祥，丕烈不已，乃叶克昌。匡尧赞禹，翼武龛商，遥基蔼蔼，崇构堂堂。庆流」昆后，笃生明懿，龆丱夙成，幼弘礼义。追甘畴项，比能方智，民举为难，在君为易。少离辜棘，」仁孝发中，负担万里，扎雨蒙风。振彼餬口，济此饩穷，救寒为暖，极窭为丰。履信履顺，当享」眉寿，清组未终，黄发未久。朝露●焉，儵同丘阜，音形有翳，遗芳莫朽。」夫人同郡房氏。父法寿，青冀二州刺史，庄武侯。祖经，蓍县令。」息彦进，年廿二。息彦发，年十三。息详爱，年九。息?，年三。」女始怜，年卅，适同郡房氏。夫沙，父灵民，琅耶东管二郡太守。」女止怜，年廿七，适同郡傅氏。夫骥，琅耶戍主。父僧恩，早终。」女玉树，年廿五，适武威贾氏。夫渊，州都。父长休，州主簿，魏郡太守。女静胜，年廿二。女善姜，年廿。女静研，年十九。女遗姜，年一。山东临淄出土。见《考古》一九八五年第三期「临淄北朝崔氏墓地第二次清理简报」。
【志盖】魏故处士元君墓志
【铭文】维大魏延昌二年岁次癸己二月丙辰朔廿九日」甲申故处士元君墓志铭」君讳显俊，河南洛阳人也。若夫太一玄象之原，云门灵」凤之美。固以琼峰万里，秘●无津，龙紫引，绵于竹帛。」景穆皇帝之曾孙，镇北将军冀州刺史城阳怀王之季」子也。君资性夙灵，神仪卓尔，少玩之奇，琴书逸影。虽曾」闵淳孝，无以加其前；颜子餐道，亦莫迈其后。日就月将，」若望舒荡魄；年成岁秀，若腾曦洁草。松邻竹侣，熟不仰」叹矣。是则慕学之徒，无不欲轨其操，既成之儒，无不欲」会其文，以为三益之良朋也。若乃载笑载言，则玄谈雅」质。出入翱翔，金声璀璨。昔苍舒早善，叔度奇声，亦何以」加焉。而报善无征，歼兹秀哲，甫龄三五，以延昌二年正」月丙戌朔十四日己亥卒于宣化里第。粤二月廿九日」窆于瀍涧之滨。痛春兰之早折，伤琴书之永穸，以追吊之未磬，更载琢于玄石。其辞曰：」愔愔夫子，令仪令哲，独抱芳兰，陵践霜雪。且琴且书，俞」光俞烈，扶摇未抟，逸翰先折。春风既扇，暄鸟亦还，如何」是节，剪桂雕兰。泉门掩烛，幽夜多寒，斯人永矣，金石流」刊。北京图书馆藏拓
【志盖】阙
【铭文】维皇魏故卫尉少卿谥镇远将军梁州刺史元君墓志铭。」君讳演，字智兴，司州河南洛阳穆族里人也。道武皇帝」之胤，文成皇帝之孙，太保冀州刺史齐郡谥顺王之长子。禀」性机明，依容端湛，规动冲详，智政方密，嚣言莫乱，耶〔注〕行无干。」渊霞虽远，藏之于寸心；幽晓理微，该之于掌握。是以早步华」朝，夙登时政。初除太子洗马，流声东朝。转拜中垒将军散骑」侍郎，起誉西禁。寻授卫尉少卿，屡宣忠绩。用能扬盛德于九」服之遥鳏，声烈光于八荒之攸?，虽姬旦之翼周图，良何之」赞汉箓，准古方今，蔑以踰也。而天不报善，逸翮中摧，春秋卅」有五，延昌二年岁次癸巳二月丙辰朔六日辛酉薨于位，赠」梁州刺史。其年三月乙卯朔七日辛酉葬于西陵」高祖孝文皇帝之兆域。其辞曰：」分波洪渊，承湍海汭，构基天宗，绍皇七世。厥考伊王，厥祖维」帝，威总猛功，明鉴道艺。武无遗裁，文无不制，匪贤匪亲，非礼」不惠。英殒独秀，与俗遥裔，庶延遐龄，永植兰桂。昊天不吊，生」荣长逝，二耀惭光，白日昏星。浮云惨踪，翔鸟悲嘤，玉渎哀」流，良岳酸形。临穴思仁，荡魂丧精，命也可赎，人百残倾。摧芳」烬菊，没有余名，故镂石标美，万代流馨。呜呼哀哉。北京图书馆藏拓
　　〔注〕耶，即邪字。
【志盖】阙
【铭文】魏故贵华恭夫人墓志铭」祖奂齐，故尚书左仆射使持节镇北大将军雍州刺史。」夫人陈郡殷氏。父道矜，太中大夫。」父肃，魏故侍中司空昌国宣简公。」夫人陈郡谢氏。父庄，侍中右光禄大夫宪侯。」后尚陈留长公主。父献文皇帝」。魏故贵华夫人王普贤，徐州琅耶郡临沂县都乡南仁里人」也。氏冑之萌，厥源远矣。嵩崖整其鹤驾，洛浦萃其笙歌。惟剪」惟阳，资文允武。庸昭秦篆，道光汉牒。丞相体哲，匡维晋社；执」法克睿，蝉冕宋京。祖镇北，以贞猷摽鲠，见免昏历。考司空，以」桀节峻概，延宠明朝。夫人既蹈祖考之淳懿，稟婉?之英姿，」淑妙絕擬，機明瞻識，端行清韶，從容柔靖。爱敬深凯风之美，」敦顺单常棣之华。五教聿昭，四德孔绪。妙闲草隶，雅好篇什，」春登秋泛，每缉辞藻，抽情挥翰，触韵飞瑛。考昔锺家耻，投诚」象魏。夫人痛皋鱼之晚悟，感树静之莫因，遂乘险就夷，庶恬」方寸。惟道冥昧，仍罗极罚，茹荼泣血，哀深乎礼。服阕，乃降皇」命，爰登紫掖。方扇胥帷之遗风，阐似庭之鸿范。报善罔征，盛」容斯坠。春秋廿有七，魏延昌二年，太岁癸巳，四月乙卯朔，〔注〕廿」二日乙巳，寝疾薨于金墉之内。玉树埋柯，熏兰摧叶。粤六月」二日乙酉，窆于洛阳西乡里。铭曰：」琁根宝萼，蝉联周纪，掩暧伊川，斌发嵩峙。弈世启辉，绵基重」美，乃缀淑灵，实戎家祉。提思入神，挺节邻圣，五典澄明，七德」淳镜。缉藻琼式，抽文瑶映，誉润淑章，声光苹咏。妇图擒绩，女」史飞萱，质华星婺，德耀姬原。爰处素闬，贲轨兹存，粤升椒掖，」燮映尧门。与善方梦，歼此淑仁，昆璧委烬，宋琲沉津。兰闱空」月，组帐恒尘，玉墀泻欷，翠幄凝辛。隧路阴重，泉户冻结，玄扉」一渰，幽座灯灭。埏?埃芜，松间荒翳，镌德累徽，固传芬烈。北京图书馆藏拓
　　〔注〕《二十史朔闰表》作四月甲申朔。
【志盖】阙
【铭文】魏故使持节征虏将军都督岐州诸军事岐州刺」史孙公墓志铭」公讳标，字华伯，高平人。金紫光禄大夫灌之曾孙，」散骑常侍仪之孙，豫州刺史懋之三子也。树德鸿」基，感图圣朝。图构日登，天之崇●；昭辅宸安，世」之盛业。遂乃炳蔚殿庭，光融方宇。公应山川之灵，」资干元之庆，义方持之成童，神怀毗以清邃，道范」协于祚土。清判浊泾，日吐桑林。神资高美，风月交」晞。义节幽穆，松杨合飙。德隆日星，烟含蒙谷。大树」将军之威，永伏作方；幽谷高武之变，历焉式述。教」奉黄石。备详神册，行修素绚。仪昭声雍，诞门眉之」光；懋宫在德，作皇帝之相。峻城乐比，行期昌」运。备宣两仪，充远是将。吉凶玄明，四门既奄。以延」昌二年岁在癸巳三月四日薨于照盘之宅。春秋」六十有八。越九月丁未朔〔注〕五日辛亥窆于都西帝」陵之阴。铭曰：」绵绵洪族，蝉联龟组，胡以崇敬，渊汉于穆。教鸣内」外，户?旭祥，如何不吊，黼命无常。寒暑历迁，阴霁」迭伏，阴阳未晓，徽音不复。北京大学图书馆藏拓
　　〔注〕《二十史朔闰表》作九月壬子朔。
【志盖】阙
【铭文】大魏扬列大将军太傅大司马安乐王第三」子给事君夫人韩氏之墓志」夫人韩氏，遂城人也。燕仪同三司武邑公波」之六世孙。圣朝幽营二州刺史广阳靖侯道」岷之第二女。冀齐二州刺史燕郡康公昌黎」黄麒麟之外孙。夫人贞顺自性，聪令天骨，德」容非学，言功独晓。凝质淑丽，若绿葛之延谷；」徽音远振，如黄鸟之集灌。是以羔雁贵礼，迭」烂阶庭，毕醮结离，作嫔蕃室。每期玄庆福善，」长隆内训。不悟横沴滥仁，促沦阴教。茂龄卅」有二，延昌二年岁次星纪五月丁丑朔廿三」日己亥卒于京第。粤来仲冬乙亥朔廿三日」丁酉迁窆于瀍水之东。凭彤管以彰烈，托玄」石而图风。其辞曰：」乐浪名邦，韩氏名宗，殖根万丈，擢颖千重。诞」生淑媛，实灵所锺，慧炳自幼，韶亮在蒙。掩埏」明旦，镌□□□，□传□昆，共味清尘。北京大学图书馆藏拓
　　〔按〕此志所记干支均不符，疑伪。
【志盖】阙
【铭文】□□□□将军左中郎将元扬妻王夫人墓志」□□□琅人也。周王王冀之引氏族之兴，绵」□□□，世载家训，阴轨亦明，作配魏宗。」□□皇帝之孙阳平王第六弟元扬之妻也。」□□愍识冲固，四德连琼，后妃之若关睢，君」□□作好仇，蔑以加焉。言告师氏，内式闲素，」□□之操，终始若一。易称家人美，夫妇夫妇，」□□兹典。以延昌二年岁次癸己丧于京都。」十二月辛己朔四日甲申葬于瀍涧之东。山」河寂寂，坟垄依依，丘墓增悲，寻往多伤。其辞」曰：」惟兹夫人，关睢挺节，翘翘蒌楚，灼灼云介，言」刈其林，作配魏桀。如何不吊，高松早折，奄同」周南，窈窕永逝。胡为当春，摧我兰蕙，勒石悲」秋，苌哀幽桂。北京图书馆藏拓
【志盖】阙
【铭文】魏代杨州长史南梁郡太守宜阳子司马景和妻墓志」铭」夫人姓孟，字敬训，清河人也。盖中散大夫之幼女，陈郡」府君之季妹。夫人资含章之淑气，禀怀叡之奇风，芬芳」特出，英华秀生，婉问河洲，●锺千里。年十有七而作嫔于司马氏。自笄发从人，捡无违度，四德孔修，妇宜纯备。」奉舅姑以恭孝与名，接娣姒以谦慈作称。恒宽心静质，」举成物轨，谨言慎行，动为人范。斯所谓三宗厉矩，九族」承规者矣。又夫人性寡妒●，多于容纳，敦桃夭之宜上，」笃小星之逮下。故能庆显螽斯，五男三女，出入闺闱。讽」诵崇礼，义方之诲既形，幽闲之教亦着。然尽力事上，夫」人之勤；夫妇有别，夫人之识；舍恶从善，夫人之志；内宗」加密，夫人之恤；姻于外亲，夫人之仁。夫人有五器，而加」之以躬检节用。岂悟天道无知，与善徒言，享年不永，凶」图横集。春秋卌有二，以延昌二年夏六月甲申朔廿日」癸卯遘疾奄忽，薨于寿春。呜呼哀哉。粤三年正月庚戌」朔十二日辛酉归葬于乡坟河内温县温城之西。实以营原兴垄，竁野成丘，故式述清高，而为颂云：」穆穆夫人，乘和诞生，兰聚蕙糅，玉润金声。令问在室，徽」音事庭，方孚洪烈，范古流名。如何不淑，早世徂倾，思闻后叶，刊石题诚。北京图书馆藏拓
【志盖】阙
【铭文】大魏高宗文成皇帝嫔耿氏墓志铭」嫔巨鹿宋子人也。氏冑之来，其从远矣。标名族于西」周，炳炎宗于东汉。其先汉大将军新兴侯耿况之后」也。祖诞，燕朝使持节镇东将军幽州刺史。父乐，圣」世威远将军博陵太守。嫔禀坤灵之秀气，资芳质于」神境，整缔服于深闲，飞喈声于天阙。高宗诞载，选」御椒房，训德内充，雍礼外着，干光潜晦，任还天性。」嫔固节不移，誓毕宫掖。上以母仪聿显，委保嫔御。」春秋七十有二，天禄永终。岁驭鹑火，月应林锺，十九」日丙申薨于京师。哀痛感于极阳，追赠过于殊限，」依礼送终，备御东园，以七月辛酉●于洛阳西岭。追」述景行，而作铭曰：」英英嫔德，资业灵纯，行皎素月，志洁青云。和风巳畅，」馨礼斯芬，如何不吊，忏我良人。天津永晦，金镜无光，」松门转芜，石道唯荒。阴萝落英，浮草生堂，慊尘不拂，」琴朽谁张。暝暝长夜，曀曀悠●，景命斯坠，人谢灵存。」高山仰止，遗道余尊，敬刊玄石，以铭幽魂。」延昌三年七月十五日刊石铭记北京图书馆藏拓
【志盖】阙
【铭文】大魏高祖九嫔赵充华墓志」充华南阳白水人也。高祖孝文皇」帝之九嫔，卢氏义阳长公主之母。谦」光柔顺，播夙声于素宗；英清玉粹，登」椒华而俞馥。福庆无征，春秋卌有八，」以延昌三年岁在甲午八月丁丑朔」十三日己丑寝疾而薨。皇上震悼，」六宫哀恸。使兼大鸿胪奉策即柩，追」赠充华焉。九月廿八日癸酉，葬于山」陵之域。敬刊玄瑶，演述泉宇。其辞曰：」穆矣充华，夙膺上灵，女仪婉娩，淑慎」其声。承训素里，流光紫庭，金辉玉润，」兰风永馨。浮光未景，秋英中摧，朱华」灭翠，组帐凝埃。泉宫沓沓，深埏莫开，」敬勒泉石，以旌余哀。北京图书馆藏拓
【志盖】阙
【铭文】大魏故左军领御仗左右西川子赠龙骧将军」洛州刺史长孙史君之墓志」谥曰敬。君讳瑱，字珍奇，司州河南洛阳永乐里」人也。镇远将军益州刺史之孙，宁远将军白水」府君之子。承神冑之华风，禀祖曾之休烈，英奇」发于弱年，俊楚声于强日。所谓天资冥悟，聪干」秀成，用识兼流，在无不允。故统御左右，明烛天」墀，特命小蕃，威清万里。其端心守正，若岁寒之」贞松；含光流映，如昆山之秀玉。宜其克遘延祥，」保兹永祉，而冥造无心，歼我良人。春秋五十有」六，延昌元年八月十三日寝疾薨于家。以延昌」三年十月廿一日葬于北芒。玄宫遂密，三光闭」晖。宾亲号悼而永诀，子侄泣血而长辞。乃刊石」立志，以载神仪。其辞曰：」灵川启育，神岳流津，二气交祥，载生哲人。少成」家宝，长为国珍，德匪时政，道济生民。林高致翼，」水盛延舟，连官重袭，爵非我求。百行外郎，九德」内修，若葩若春，如竹如秋，上天不吊，妖沴侵和，」金峰碎岭，玉沼潜波。良木其摧，仲尼兴歌，敬铭」玄石，痛矣如何。北京图书馆藏拓
【志盖】阙
【铭文】魏故使持节冠军将军燕州刺史元使君墓志铭」君讳扬，字遗兴，司州河南郡洛阳县敷义里人，世宗景穆皇帝之」孙，侍中内都大达官夏州刺史阳平王之第六子也。君抽妙绪于庆」云，挺英踪于昆岳，生而恢岸，幼则奇伟。恭孝之心，睦睦于龆年，忠亮」之操，蹇蹇于弱岁。韵宇神凝，雅度清简，倾衿慕道，殷勤引德。俊士游」于高门，英彦翔于云馆。若夫优游典谟之中，纵容史籍之表，才逸自」天，制每惊绝，弱冠有声，拜奉车都尉。俄如高祖鸾驾临戎，抚旅荆」宛，以君亲贤见擢，作帝股肱。又龙轝北巡，仍扈行殿，暨□凯旆，除」羽林监，又为步兵校尉，并非其好。君高枕华轩之下，安情琴书之室，」命贤友，赋篇章，引渌酒，奏清弦，追嵇阮以为俦，望异氏而同侣，古由」今也，何以别诸。迁左中郎将，加显武将军。虽首冠缨冕，不以机要为」荣，腰佩龟组，未以宠渥为贵。故常求闲任，安第养素。?怒之色，弗形」于视听；毁誉之端，未见于枢机。穷达晏如，臧否若一，志散丘园，心游」濠水。善不来祥，歼此良木。春秋卌五，延昌三年岁次甲午八月丁丑」朔廿七日癸卯薨于第。圣皇兴悼于□，云枝痛恻于下，游彦伤精，僚友悲怛。诏赠使持节冠军将军燕州刺史，礼也。越十一月丙寅」〔注〕朔四日己巳窆于洛阳之西陵。幽扉一闭，永夜无光。季弟散骑常侍」度支尚书大宗正卿思若哀玉山之半摧，痛良□之中折，悲踰□听，」慕深九泉，敬饰玄石，以述清徽。乃作铭曰：」昆丘琼岫，云柯妙枝，唯君诞载，缀萼天池。以仁以孝，乃茂乃奇，□□」冰散，文结雾驰。英振弱冠，作帝股肱，恭亮戎禁，肃旅行宫。雍容图」美，优游文中，徽德徽望，光始光终。桂落秋下，兰雕上春，云宫毁彩，风」□凝尘。朝英缺范，家袖亦沦，悲恸邦彦，痛结宗亲。礼终难奄，卜远已」右，龙?哀□，凤轩楚毕。松户酸月，寒闺操日，贞躯虽往，刊铭芳质。北京图书馆藏拓
　　〔注〕《二十史朔闰表》作十一月丙午朔。
【志盖】阙
【铭文】魏故尚书左仆射骠骑大将军冀州刺史元公墓志铭」公讳珍，字金雀，河南洛阳人也。平文皇帝六世孙，高凉王之玄孙，征」南将军肆州刺史襄阳公之孙，辅国将军幽州刺史松兹公之子也。并」虬申豹变，烈气陵霄，世号猛将之门。公诞光先桀，擢德超伦，少以忠●」为称，长以风雅着仁，六艺备修，尤良射御。身长九尺三寸，容止充德，质」不妄誉。太和中，选入武骑侍郎，转直阁将军。高祖南巡，才?衡岭，□」尔南阳，不恭其职。公单马肆焉，戎城雷骇。除冠军将军。景明元年，今」上即位，转武卫将军。时扬土中动，许叛伪齐。公屯兵淮浦，与陈伯支相」拒。伯支败绩，寿春获存，公有力焉。胙土晋阳男。迁平东将军。正始中，转」卫尉卿领左卫将军。禁阅云仪，严震左右，维城之寄，实显文武。仍加散」骑常侍光禄勋。明珰曜鬓，九棘临颜，标德之华，京师以为美言。俄迁侍」中。绮综王言，经纶衮阙，出则倍驾，入参侍席，声盖一时，道彰远迩。永平」中，除车骑将军领军将军。始荷腹心之任，受六师之重，掩虎旅于神扉，」启御侮而肃警。是以四襟解纽，时用安枕。延昌二年，迁尚书左仆射。维」辖万邦，亮采百揆，照德塞违，正色无避，利涉着于道初，庶绩光于所起。」宜奉九锡于太阶，谐百味于滋鼎，永龄不遂。春秋卌七，以延昌三年岁」次甲午五月戊申朔廿二日己巳寝疾不豫，薨于笃恭里第。上屡遣」问疾，闻公既终，动衷移日。朝省悲惋，行人痛泣。追赠侍中使持节骠骑」大将军冀州刺史，谥曰。公以其年十一月丙午朔四日己酉窆于河」南东垣之长陵。刊兹泉石，式照德音。其辞曰：」苕苕圣冑，绵绵不已，乃王乃侯，世载其美。爰显及公，奇峰特起，琼柯重」焕，鸿基再止。湛彼天工，唯良是与，猗矣哲人，秉文经武。缱绻帝谟，椆」樛国旅，上曰腹心，唯予与汝。威旌汉洱，效彰荆越，周有良翰，方叔山甫，桓桓武公，亦绍厥绪。如何不淑，早离伊阻，玉芷雕春，金桂朽夏。徒倚」促日，徘徊永夜，崧岭轩骥，沙庭顿驾，镂石记形，无识神化。北京图书馆藏拓
【志盖】阙
【铭文】大魏显祖成嫔者，代郡平城人」也。其氏冑之由，备陈于家谱矣。」君弱龄播声，四德昭著，年十有」五，入嫔于显祖之宫。英清茂于」紫庭，肃雍光于椒掖。春秋七十」有二，以延昌四年正月乙已朔」九日癸丑薨于金?旧宫。」皇上矜悼，六宫哀恸，送终之事，」靡非礼焉。二月壬午葬于山陵」之域，敬刊玄瑜，式述景迹云尔。北京图书馆藏拓
【志盖】阙
【铭文】魏故博陵太守邢府君墓志」祖颖，散骑常侍冠军将军定州刺史城平康侯。」夫人渤海李氏。父升，太子洗马。」父修年，南河镇将。」夫人赵郡李氏。父祥，安东将军定州刺史平棘献子。」君讳伟，字叔俊，河间鄚人也。休原庆绪发其长。后稷以功施」配天，姬旦以圣德纬地。邢侯载美于春秋，太常腾芬于魏史。王」父城平康侯，将命江吴，标随陆之誉。考南河君，怀道韫璞，阐雅」尚之风。君资性温裕，识悟明?，岐嶷表于绮年，业尚播于冠日。」是以令问休声，昭然允集矣。起家除奉朝请，历员外散骑侍郎、」太郎、长流参军、尚书南主客郎中，加轻车将军。君爰在志学，孝」友睦于闺庭；脱巾近禁，匪懈形于夙夜。赞槐墀，鼎味增和；登礼」闱，燮谐治本。加以学究百氏，词藻绮赡；动容必遵礼度，发言归」于忠信。方当永置周行，羽仪多士，而上天不吊，春秋卌有五，延」昌三年七月廿六日壬申暴疾卒于洛阳永和里。才高位下，有」识嗟惜。朝庭矜悼，追赠博陵太守。粤四年二月十一日甲申」葬武垣县永贵乡崇仁里，祔车骑公神之右茔。若夫山川回寻，」舟壑徂迁，篆素有时歇灭，金石理固难朽。乃勒铭黄庐，贻诸泉壤。其辞曰：」南金华铣，荆玉炳珍。圣胤基显，名家誉芬。集灵其惠，承庆伊神。」粤时挺淑，笃生若人。展如君子，实邦之俊。如渊之清，如乐之韵。」振藻春华，摛文玉润。孝睦家庭，朋交以信。亦既从宦，出内有辉。」往参台幕，来赞崇闱。雕章焕炳，长组葳蕤。世途方骑，遽掩泉扉。」将陈垄草，永贲清徽。」夫人渤海封氏。父休桀，河间太守安陵子。」后夫人清河房氏。父千秋，立中将军南青州刺史。河北河间出土。见《考古》一九五九年第四期《记后魏邢伟墓出土物及邢蛮墓的发现》。
【志盖】阙
【铭文】魏故鹰扬将军太子屯骑校尉山君墓」志铭」君讳晖，字乌子，河阴修仁里人也。君资」纯和之秀气，藉重明之高。弱冠飞声，腾」拔群辈。郎将直后俯仰，迁登鹰扬屯骑。」儵忽相袭，方振南溟，永申逸翮，而福善」空文，奄摧梁哲。春秋卅有一卒于宅。粤」延昌四年三月甲辰朔十八日辛酉迁」窆于北芒山恒州使君墓之东。勒铭阴乡，传之来世。其辞曰：」于铄华冑，绵基代朔，百世相资，连公迭」岳。伊人诞秀，温其如玉，先秋坠彩，未申」逸足。眷言素赏，永怀清衿，凝弦罔调，湛」酌谁斟。敢勒玄石，式载德音。」延昌四年三月十八日造。
【志阴】（上阙）体讫于春秋，其后郭族」（上阙）九列，有称□世。君禀三」（上阙）经始易老之玄妙，缉连」（上阙）举。俄而有闲，辟大尉府」（上阙）郡大中正。君既甄□鼎」（上阙）而屡作国评。以体化□」（上阙）宽猛殊务。君莅以恺悌」（上阙）纯。河汾之闲，有洙泗□」（上阙）檄，蜂迕骚扰，河曲郡□，」（上阙）武人锐精，弭迹疆外，永〔注〕北京图书馆藏拓
　　〔注〕志阴为另拓，字体不同，疑非山晖志之阴，因前人附为一体，姑暂附于此。郭玉堂《洛阳出土石刻时地记》称：志为晋碑毁治，反面晋刻可辨。
【志盖】阙
【铭文】魏故恒州治中晋阳男王君墓志铭」君讳祯，字宗庆，乐浪遂城人也。燕仪同三司武」邑公波之六世孙。高祖礼班，散骑常侍平西将」军给事黄门侍郎晋阳侯。曾祖定国，圣朝库」部给事中河内太守博平男。祖唐成，广武将军」东宫侍郎合肥子。父光祖，宁远将军徐州长史」淮阳太守司州中正晋阳男。君既承先爵，除员」外散骑侍郎。在省未几，转恒州治中。方严旅述」职，而遘疾沉留。春秋卅有九，延昌三年四月己」卯朔十日戊子卒于洛阳永康里。粵來歲三月」甲辰朔?九日壬申遷措於芒阜。」殷有三人，周访九畴，只族王家，藉冑鲜侯。芳根」熏叶，洁源清流，轩冕迭蔼，弈世载休。笃生伊彦，」实艳之哲，器识渊迈，才颖卓绝。对璧比温，瞻松」学节，气耸烟霞，情明冰雪。?缨东禁，夙振兰芬，」方毗北都，重举瑶尘。佑顺靡效，报善徒文，如何」彼苍，歼此良人。卜远式期，龟筮袭吉，长诀高堂，」永即泉室。一改陵谷，千龄谁悉，凭石凭工，且镌」且述。北京图书馆藏拓
【志盖】阙
【铭文】魏故泾雍二州别驾安西平西二府长史新平安定清水武始四郡太守皇甫君墓志铭」君讳驎，字真驹，安定朝那人也。卿士之苗冑，渡潦之琼胤，荆州刺史之孙，辟主簿州都处士之元子。金紫」扶疏，冕冠今古，风节朝略，载在史籍。君冑藉深华，性自奇拔。是以早延休誉，夙播高问，刺史王公召简高」梁，澄练泾土，尔日搜扬，无先君者。辟君为州都。君铨才举弟，称允群望，平直之选，歌声满路。刺史嘉告忠」笃，即拜为主簿。君轻贱儒术，意蔑经读，照赏之情，自然孤解。即年中，复贡秀才。君仁恕宽洽，接赉深到，共事之」处，无不乐仰。延兴中，泾土夷民一万余家，诣京申诉，请君为统酋。然戎华理隔，本不相豫，朝议不可。圣」上以此诸民丹情难夺，中旨特许。太和廿年中，仇池不靖，扇逼泾陇。君望着西垂，勘能厌服，旨召为」中书博士加议郎，驰驿慰劳，陈示祸福。凶顽尽悟，面缚归降，动有数万。刺史任城王嘉其远量，表为长史。」君策谋深玄，声震朝庭，复除为清水太守，领带军镇。景明元年中，旨格初班，简选台资，穷尽州望，除君」为别驾而君佐弼有方，民士悦乐。从景明三年至四年，督护新平安定二郡事。正始元年中，河州刺史梁」公以关梁地崄，非贤不御，而君矛猛互张，善能绥抚，复表为武始太守。正始三年，秦泾叛逆，大军征讨，都」督杨公以君权略多端，深达军要，表君为都长史，特禀高算。君虽冑籍安定，坟井在雍。正始四年中还乡。」刺史元王以君量勘执物，复表为别驾。君辞以夕年，冲让不许。王重加厚礼，频命乃就。凡所佐莅，血心奉」公，唯直是断，虽伯鱼之无私，杨振之贱贿，方之于君，未足嘉也。历名宦，垂登方岳，意气萧，犹若凡素。每」钦想四公，企怀商洛焉。是以逸问远流，声盖四海。视片义如丘山，散千金若草土。朝野荣贱，望风送叹。方」应进登台鼎，永垂高试，昊天不吊，春秋七十有五，遘疾不损，薨于家。以延昌四年岁次丁未四月癸酉朔，」十八日庚寅葬于鄠县申乡洪涝里。嵩山美木，谁不□仗，名贤背世，熟不痛恋。前雍州主簿横水令辛对」与君缠笃，临棺悲恸，弥增哀忉，遂寻君平志，刊记金石。其辞曰：」三才启曜，五气流晖，名川峻阜，灵感特微。诞生君侯，独禀玄质，绰矣高度，希世间出。金锵河右，飞声挺逸，」赏不择雠，诛不避昵。唯理是从，浑之若一，深量难恻，冲识孤融。矛能抚众，武亦折雄，丹磨不异，钻仰弥崇。」形羁浮俗，志味通仙。如云开月，如松出烟。琼岩颓崿，至韵韬玄，亲旧悼惋，痛惜绵绵，图记金石，式扬名贤。」妻安定梁氏，主簿郡功曹洪敬女。」妻巨鏕魏氏镇西将军内都太官黄龙镇将赵兴公留孙女。北京图书馆藏拓
【志盖】阙
【铭文】魏故辅国将军徐州刺史昌国县开国侯王使君墓志序」祖奂，齐故尚书左仆射使持节镇北将军雍州刺史。」夫人陈郡殷氏，父道矜太中大夫。」父肃，魏故侍中司空昌国宣简公。」夫人陈郡谢氏，父庄右光禄大夫宪侯。」君讳绍，字安宗，徐州琅耶郡临沂县都乡南仁里人也。姬文以大圣启源，子」晋资储仙命氏。自兹厥降，迭映崇辉，或冲素累条，或负芳联萼。君丕承祖烈，」实体上操，天纵英才，幼挺岐嶷，弱不好弄，长端孝美。树信赊由布之诺，缔睦」深萼?之称。若夫皎洁之性，琁碧惭其光；渊懿之声，兰葸恧其采。敦诗习礼，」早?龆岁，摛文缀翰，实懋?年。故长卿均才，巨原埒器，汪汪焉，万顷莫踰其」量，洋洋乎澄挠曾何清浊。昔逢日战之始，门属参夷之辰。考司空深侔伍氏」之概，必誓异天之节，乃鹄立象魏，志雪冤耻。君年裁数岁，便慨违晨省，念阙」温清，提诚出崄，用申膝庆。天道茫茫，俄锺极罚，婴号茹血，哀瘠过礼。服终纂」膺井祚，袭侯昌国。年甫涉冠，起家为太子洗马。仪形储采，驰迈春华，在汉汲」黯，公方居晋，亦卫珍雅畅，握篆畴辉，君谅兼之矣。转员外散骑常侍，饰蝉貂」玉，檀廊庙之秀；服兼蝉组，耀珪璧之姿。续迁中书侍郎，掌机近密，历难兹授。」君地实羽仪，器惟物范。故得抽缨凤墀，趋綦系禁，茂光管言，层绮光阐，兰●」仲祖，联事纶闱，徽传清简。君独丽一时，何惭两妙，代历弥旷，则哲之举必齐；」声芳无舛，惟允之称靡忒。宜将缉裔槐路，永燮朝彝，福善徒唱，歼此彦士。春」秋?有四，延昌四年八月二日遘疾薨於第。峰欲崇而亏匮，月将圆而坠采。」行旅伤魂，亲游断骨。有诏震悼，赠辅国将军徐州刺史，谥曰，礼也。闰十月」庚子朔廿二日卒酉窆乎洛阳西乡里，既播孝德于衡阃，弘臣道于朝章，故」飞英而镂金，腾实以写缋，陵谷或改，芳音讵灭，刊石贲采，永扇清风。铭曰：」乃仙之系，粤圣斯始，清澜溟镜，琼基岱跱。照灼丹书，庵郁青史，联祥挺哲，若人」载美。义范仁规。高韵卓绝，孝切曾●，友兼常棣。邹子齐华，潘生等慧，爰玉其」温，爰冰其洁。克叡克明，机神是庶，六艺孔修，九德丕着。既优而仕，登朝飞誉，」康衢未跬，归轸先遽。呜呼彼苍，何善空默，惟颜与子，薄年厚德。照车徙甸，连」城去国，如宝斯亡，靡尚靡则。尘书断义，揜酒谁琴，玄堂杳寂，绝垄凝阴。戚增」桓岫，落睑抽心，托裁幽石，聿载休音。北京图书馆藏拓
【砖志】
【正面】熙平元年三月四日葬」父王文爱母刘江女。墓」三丈五尺，并●珍宝刊」铭记。切示于后人。
【侧面】雍州京兆郡山北县民。
【背面】熙平元年三月日拾」送□大墓。父王文猥」泛女孙子刘夫人。北京图书馆藏拓
【志盖】阙
【铭文】魏故威远将军凉州长史长乐侯王君墓志铭。」君讳昌，字天兴，太原祁县高贵乡吉千里人也。」魏故使持节都督幽州诸军事镇东将军幽州」刺史汝南庄公之孙散骑常侍中书监内行尚」书使持节镇东将军都督幽州诸军事幽州刺史长乐定公之子。玉根肇于子晋，金枚光于太」原，弈叶冠华，领袖当世。君禀日月之辉，含川岳」之曜，孝敬之道，雍穆于闺庭；礼让之德，显英于」邦国。敖游仁义之林，栖迟文藻之泽。远气萧条，」叔度无以比其量；雅怀沉毅，文饶未足齐操。君」幼节居丧，孝闵宗国，童齿袭爵，誉播才训。年十」有三，起家中散，抽贤之举，转员外散骑侍郎，寻」加襄威将军。冠缨东省，蹈礼斯处，遂除威远将」军凉州长史。●府未旬，歼此名德，春秋卅七，延」昌四年十二月廿六日卒于凉州。熙平元年三月十七日窆于洛阳北芒之山。乃作铭曰：」昆丘英绪，丹陵妙枝，唯君诞载，缀萼云池，桂落秋月，兰雕上日，贞躯虽往，刊铭芳质。北京图书馆藏拓
【志盖】阙
【铭文】魏熙平元年岁在丙申岐州刺史赵郡王故妃冯墓志铭。」高祖燕照文皇帝。」曾祖朗，燕宣王。」祖熙，太师扶风郡开国公。」父循，尚书东平王。」太妃姓冯，名会，苌乐信都人。有周之苗胤。汉冯唐者，盖其远」祖也。列古流声，丹青垂咏，仍叶重华，绵今不朽，悉备之典策，」不复详论。故照文龙跃，利见时乘，宣王清淳，达兹体变。太师」以方雅范世，尚书以宠爱当时。太妃禀河月之精，陶清粹之」气，爰静幽闺，训兹礼室。俶容天挺，孝敬过人，婉娩既闲，敏斯」四德，丝枲紃组，无不悉练，女功心裁，内外嗟称。又善于书记，涉」揽文史。自来媛蕃邸，恭俭踰素，作训可摸，动止成则。可谓圣」善形家，垂芳自国者也。方当比德偕老，执敬中馈，灵应虚期，」遘兹逝?。春秋廿二，薨于岐州。以熙平元年八月二日窆于」中乡谷城里。国臣胤等，慕淑音之在斯，悲玉魄之长寂，恨地」久之藏舟，勒清尘于玄石。其辞曰：」遐绪承姬，因国命氏，荣与族隆，世同梁徙。猗欤昭文，秉图握」玺，穆矣太师，载光载履。河岳吐灵，爰育芳徽，挺兹窈窕，四德」来依。幽闲既显，令问亦归，言告师氏，作俪蕃畿。淑善天然，吐」辞斯芳，有德有行，知微知章。事兹组紃，嫔彼中房，宪法先妣，」以媚我王。千秋一旦，万物同歇，清音如昨，玉体将没。苍山可」悲，地久难越，爰铭寒泉，以扬辉烈。北京图书馆藏拓
【志盖】阙
【铭文】大魏熙平元年岁在丙申七月丙寅朔」十六日辛巳。皇内司终于天宫，讳光，」字兴贵，冀渤海人也。盖籍隆周之苗祚，」又承司徒公之绵冑。地连天朝，出寄名」岳，因任东夏，锡封冀壤，凭牒余基，因以」氏焉。近祖吴双，瞩魏祚初兴，才德并流，」又蒙宠睠，任为中书侍郎雍州别驾。父」以识亮眺卓，秀逸茂远，宦为安远将军」本郡太守安生之长女也。性禀天调，夙」膺庭训，风范清华，着于外发。入履紫朝，」忝司宫闼，俯沐恩私，仰侠干日。如何不」吊，奄登泉路，痛愤心怀，五情酷裂。今□」卜既灵，八月乙未朔廿六日庚申穸于」西陵。题文刊石，以述淑德，其辞曰：」容容昭德，裁礼膺章，纂训风体，识洞冲昌。凶路开肇，泉宇纳殃，酸哉粉结，呜呼悲伤。悼于远矣，捐化违常，眇眇去邈，归彼殊方，永翳九陌，毕颖三乡。北京图书馆藏拓
【志盖】无
【铭文】魏故使持节镇西将军雍州刺史华阴庄伯墓志铭」君姓杨，讳播，字延庆，司州恒农郡华阴县潼乡习仙里人也。祖父仲真，河内清河二」郡太守。父懿，广平太守选曹给事中使持节安南将军洛州刺史恒农简公。君年十」有五举司州秀才，拜内小，寻为内行羽林中郎，累迁给事中，领内起部，又以本官进」厘北部尚书事。太和十五年，拜员外散骑常侍龙骧将军北征都督。十六年又加征」虏将军，都督北蕃三镇。讨破地豆于贼。其年秋加武卫将军中道都督，率骑三万，北」出鸡鹿塞五千余里，迫逐茹茹而还。其冬改创百官，转卫尉少卿，本官如故。十七年，」大驾南征，二翼并进。以君为左将军，恒领万骑，以卫中权。车驾至洛阳，定鼎于郏鄏。」高祖初建迁都之始，君参密谋焉。仍以左将军与咸阳王禧等经始太极庙社殿库。」又修成千金堨，引濲洛二水以灌京师。十八年陟前将军。十九年从驾渡淮，俓至寿」春。三月，车驾进诸锺离。司徒冯诞薨于留营。帝乃回旆北渡，留君为殿，壮其厥功，」赐爵华阴子，寻陟右卫将军。廿二年从征南阳，以破邓城制胜之功进爵为伯。又拜」太府卿，加平东将军。廿三年假节平西将军，董卒三万，讨逐巴帅泉荣祖于洛州。景」明元年为使持节兼侍中大使，宣命岳牧，巡省方俗。二年复转左卫将军，本官伯如」故。其年冬出为使持节都督并州诸军事安北将军并州刺史。君情系旧乡，思阴桑」梓，朝廷许之，改牧本邦。为都督华州诸军事安西将军华州刺史，使持节华阴伯如」故。永平二年册授使持节都督定州诸军事安北将军定州刺史，伯如故。君以直方」居性，权臣所忌。帝舅司徒公高肇谮而罪之，遂除名为民。于是闭门静处，萧然不」以得失为情，澹尔以时命自守。春秋六十有一，以延昌二年岁次癸巳十一月十六」日寝疾薨于洛阳县之依仁里。嗣子号忠贞之见枉，冀追贤之有期。三年冬，权迁殡」于华阴乡馆焉。仰遵顾命，丧事之礼，俭过贫庶。四年，高肇伏辜，怨屈斯理。以熙平元」年，有诏申雪，追复爵位。册赠使持节镇西将军雍州刺史，华阴伯如故。考终定谥，」是为庄。粤其年秋九月二日庚申〔注〕卜窆于本县旧茔，乃作铭以志墓。其辞曰：」??华岳，浩浩河宗，仁潜智运，气结形通。世推儒德，擅时才雄，实诞遗烈，有郁先踪。」体孝基忠，怀文曜武，性协刚柔，行孚出处。毓问蕃墀，观光帝寓，金声玉润，清规懋矩。」逶迤秋闱，绸缪春阁，内奉王言，外宣帝略。爪牙是寄，腹心伊托，谋定中枢，威陵绝漠。」神图广运，宝鼎底迁，南清江沔，北辑沙燕。龙旗肃迈，凤盖凯旋，实卫不若，载翼中权。」帝嘉乃绩，侯服故乡，首冠两弁，腰结参章。海府云委，言诹其良，皇华之命，允洽斯康。」西荫关陕，北牧代赵，帏裳必褰，市狱不扰。抑绝三欺，敷怀四道，德被犹风，民化如草。」正直莫立，侮谤相倾，违升紫闼，守黜素庭。得丧如命，?愠弗形，方恢人轨，式范天经。」智流无极，仁寿不长，曙月落景，寒谷凝霜。殒兹民望，殄彼国良，昭涂既晦，幽夜何央。」皇鉴孔明，穷怨载雪，礼隆改殡，恩重临穴。声逾古今，宠贲身世，陵谷可算，音尘不灭。陕西华阴出土。见《考古与文物》一九八四年第五期《华阴潼关出土的北魏杨氏墓志考证》。
　　〔注〕《二十史朔闰表》熙平元年九月乙丑朔，二日当为丙寅。
【铭文】熙平元年九月八日」河东郡王遵敬」铭记并妻薛。北京图书馆藏拓
【志盖】无
【铭文】（砖质）熙平元年岁次丙申十月甲午朔四日魏故博陵太守刘府君之铭。」祖策，散骑常侍征虏将军东郡太守蒲阴子。夫人中山张氏。」父遂州西曹郡功曹。夫人中山张氏。」君讳颜字思颜，中山蒲阴永安乡光贤里人也。大魏高祖」孝文皇帝，创制国典，二仪更造。选君奉朝请。君文思渊」澄，雄武卓出，寻加强弩将军直后。朝廷意其忠清，□」迁给事中。未几，复转屯骑校尉、右军将军、博陵」太守。树德养民，莅政再期。春秋五十有五而终。」行路悲酸，能言陨涕。夫人高阳许氏。北京图书馆藏拓
【志盖】阙
【铭文】魏故持节督幽豫二州诸军事冠军将军豫州刺史乐陵王」元君墓志铭」君讳彦，字景略，河南洛阳都乡光穆里人也。」恭宗景穆皇帝之曾孙，侍中乐陵之孙，镇北将军乐陵密王」之世子，袭封乐陵王。王承光日隙，资辉月宇，仁峻五岳，智汪」四海。岐嶷孝敬，分曾参之誉；夙宵忠节，争宣子之响。文蔼游」夏，策猛张韩。超然寰外，则扇翮于云峰；卓尔俗表，则志陵于」星壑。王森若松圃，芳似兰苑，奢非所尚，慕俭自德，摄基金声，」升朝玉振。以永平之中授骁骑将军。翔缨肃阁，施懃帝道。于」延昌之末，迁为持节督豳州诸军事冠军将军豳州刺史，王」如故。王克莅西番，民钦教遵风，昔文王流化，未之殊也。今古」虽邈，论道若近。方欲飞舲擢汉，籍泛霞阙，而昊天不吊，歼我」良人。厥龄四七，以熙平元年岁次丙申九月乙丑朔廿」四日戊子薨谢中畿伊洛之第。哲而不幸，唯王是焉。皇帝」悼楚，朝野泫泪，追赠豫州将军本号，以十一月十日窆于金」陵。若夫非刊瑶铭，何以雕玉。乃作颂曰：」天地载清，二象垂辉，昴藏宝君，邈矣琼姿。皎洁斌响，启文□」威，卓尔孤贞，如彼松滋。超然独朗，似月横飞，长幼慈孝，敬尊」礼卑。携琴晓涧，命友夕诗，岐冠金声，玉振承基。入翔霞禁，出」莅云州，省誉蔼蔼，蕃名休休。逍遥逸趣，散诞庄周，气秀五峰，」风波四浮。鉴今洞典，识峻古丘，宜锺鸿寿，扇翮优游。不吊昊」天，忽歼良球，昆山坠崿，瑶池卷流。缙绅吐叹，朝朋饮忧，泉墟」易闇，镜量难求。北京图书馆藏拓
【志盖】无，砖志
【铭文】熙平元年岁在庚申〔注〕十一」月甲子朔，廿一日甲申，」威烈将军奉朝请元延」生铭。北京图书馆藏拓
　　〔注〕熙平元年岁次丙申，原志误。
【志盖】阙
【铭文】魏故直寝奉车都尉汶山侯吐谷浑玑墓志」君讳玑，字龙宝，河南洛阳人也。其先吐谷浑国主柴之」曾孙。祖头颓，率众归朝，蒙赐公爵。父豊承袭，显著魏邦，」除宁西将军，长安镇将，又迁使持节平南将军洛州刺」史汶山公之世子。君禀冲虚于凝绪，盈妙气于玄姿。英」明自远，神朗挺然。幼怀聪?，长秀才华。声德令闻，高风邈世，性量宽雅，朝贤信着，?交舒远，仁孝慈忠，久而益」敬。远近服其遐迩。年廿，袭父爵，宣武皇帝简拔英奇，」抽引内侍，遂授奉车都尉直寝，侯如故。而君处武怀文，」博畅群籍，志录经史，考合统理之明，杂袭殊晖，莫不施其所能。善文艺，爱琴书，系竹声席，超然独悟。澄情清霄」之外，内德湛于凝津，方纂洪基，惠?道义，何图霜灾，祸」歼良器，神化影殒，医治无救。春秋卅有七，熙平元年岁」在丙申六月丙申朔廿日乙卯薨于京师。十一月甲子」朔廿一日甲申葬于孝文皇帝大陵之东北。伤馨馥」之断响，痛兰风之余芳，庶金石于垂咏，寄清霄以留常。」其辞曰：」叡德齐凝，辉彰挺烈，性和仁茂，重明峻发。逸韵夙成，朗」洁如月，秀令俊才，渊遐独越。玄史两该，素情靡阙，引物」虚怀，心焉岂惙。懿矣哲人，吐兹容演，行年未或，致迈斯」善。朋僚悼惋，追慕奚返，深垄昼昏，幽途夜践。松门绵遥，」永登遐阐。临葬引路，蒙旨赠使持节宁朔将军河州刺〔注〕记铭后。北京图书馆藏拓
　　〔注〕原石脱一「史」字。
【志盖】阙
【铭文】魏故平东将军济州刺史长宁穆公之墓志铭。」维大魏熙平元年岁次实沉夏四月，公遘疾不」愈，薨于京师。公讳胤，字庆孙，春秋六十五，恒农」华阴潼乡习仙里人也。粤冬十有一月甲子朔」廿二日乙酉窆于华山之阴乃作铭曰：」景山灵閟，维天纽地，良木森疏，风烟肃邃。资物」既醇，在德无贰，支条茂矣，陵霄擢穗。公之云令，」德音孔嘉，如彼清泉，衔珠镂沙，如彼蕙风，剖月」开霞，方隆至道，赞我皇家。云那不幸，摧岩折木，」山阳既谢，汝南动哭，鸿啼盟津，雪凝黄屋，凄其」悲矣，苍山之麓。」公十二世祖汉太尉公震，」六世祖晋仪同三司尚书令瑶，」曾祖治书侍御史中山相继，」祖平南将军洛州刺史晖，」父宁远将军长宁男佑。」公持节都督平东将军华荆秦济四州刺史。北京图书馆藏拓
【志盖】阙
【铭文】魏故宁远将军洛州刺史元公之墓志」公讳广，字延伯，洛阳人也。烈祖道武皇帝之苗裔。资干」禀圣，衮玺相承，移玉树之中华，茂金枝而弗朽，已流徽于」国●，播瑶响于典章，飞文骤笔，略不载具。考使持节凉青」梁夏济五州诸军事济州刺史牂柯侯之长子。禀龆端之」逸气，伟荆岩之秀质，雅量渊澄，器懋罕世，六德含和，柔刚」两蹈。至乃奉孝慈亲，义恭孔爱，识爽陶仁，晓自生知。二九辟」为直后加员外郎。升朝袭爵，仍以父位，传踵前华，绍迹令」轨，砥厉风节，祗慎所经。未久转襄威将军，侯如故。冀延休」响，流芳万纪，而天道无征，福庆徒闻，修光坠景，日月落晖。」春秋五十，熙平元年岁次丙申八月乙未朔廿二日丙辰」薨于第。皇上悼怀，僚及叹惜，遣谒者谭七宝追赠宁远」将军洛州刺史，以慰沉灵。筮龟启吉，永即芒阜之阳，长陵之左。乃作颂曰：」崇基岳峻，遥绪渊深，世载明哲，袭紫传金。惟台惟辅，德茂瑱林，积仁不已，诞兹英淑。贞比筠松，馨如兰棻，名位方崇，」上寿未央。。福善空言，仁亦云亡，生雕世尽，灭识泉乡。临圹表德，志之黄堂。」熙平元年岁次丙申十一月甲子朔廿二日乙酉记。北京图书馆藏拓
【铭文】熙平二年二月九日（下残）凌坊中高阿逯（下残）」铭。北京图书馆藏拓
【志盖】阙
【铭文】魏故侍中太保领司徒公广平王姓元，讳怀，字宣义，」河南洛阳乘轩里人。显祖献文皇帝之孙，高祖孝文」皇帝之第四子，世宗宣武皇帝之母弟，皇上之叔」父也。体乾坤之叡性，承日月之贞晖，比德兰玉，操迈」松竹，延爱二皇，宠结三世。姿文挺武，苞仁韫哲，量」高山岳，道协风云。周之鲁卫，在汉闲平，未足称美于」前代矣。享年不永，春秋卅，熙平二年三月廿六日丁」亥薨。追崇使持节假黄钺都督中外诸军事太师领」太尉公侍中，王如故。显以殊礼，备物九锡，谥曰武穆，」礼也。及葬，皇太后舆驾亲临，百官赴会。秋八月廿」日窆于西郊之兆。惧陵谷易位，市朝或侵，坟堂有改，」金石无亏，敬勒志铭，树之泉闼。其颂曰：」老尚简嘿，孔贵雅言，于穆懿王，体素心闲。德秀时英，」器允宗贤，践仁作保，履义居蕃。忠冠朝首，宠表戚先，」勋规未半，背世茂年。生荣殁哀，休光永延，刊美瑶牒，」祗告幽玄。北京图书馆藏拓
【志盖】阙
【铭文】魏徐州琅耶郡临沂县都乡南仁里通直散骑常」侍王诵妻元氏志铭」祖高宗文成皇帝。」父侍中太尉安豊圉王。」主名贵妃，河南洛阳人也。年廿九，岁次丁酉二月」壬辰朔十四日乙巳亡于洛阳之学里宅。粤八月」庚寅朔廿日己酉窆于河阴之西北山。惧岸谷之」易迁，朝市之侵逼，乃勒石传徽，庶旌不朽。其词曰：祥发枢电，庆渐姬川，天祗降祉，神人告迁。穆穆高」宗，谅唯恭己，灼灼圉王，令问不已。克诞淑德，怀兹」具美，如玉在荆，由珠居泛。敬慎言容，惇悦书史，爰」从爰降，腾徽素里。女仪既穆，妇行必齐，智高密母，」辩丽袁妻。霜华阃内，松茂中闺，如何不吊，宛尔徂」沦。桂销初馥，兰实方春，象筵虚廓，黼帐凝尘。言归」宅兆，即此玄扃，惟荒早驾，哀挽在庭。霜月晨下，松」风夜清，百龄曾几，遽此长冥，生平一罢，金石徒声。北京图书馆藏拓
【志盖】阙
【铭文】魏故右光禄大夫中护军饶阳男，姓元名遥，字修远，河南洛阳孝弟里人。」恭宗景穆皇帝之孙，京兆康王第二子。降宝星宫，分光帝绪，俊貌奇挺，宽」雅夙蕴。虽足翮之挈未成，而鹄马之心在远。是以士伦擢友，入御追朋。年」十三，为高祖所器，特被优引朝会，令与诸王同宪章。初革出身为下大」夫。及七祖神迁，苻鼎徒洛，百礼创源，官方改授。除员外散骑常侍兼武卫」将军。亲宠岁加，腹心唯密，转北中郎将兼侍中。所以襟带京门，缉厘枢近。」太和中，祖治兵樊邓，复摄左卫将军。暨龙旌返旆，飨士论功，除左卫」将军饶阳男。太和之季，伪贼侵边，王师亲讨，军次马圈。圣躬不豫，特命」公与太师彭城王侍疾，委以戎马，晏驾之始，在公怀抱。虽鼎湖之神以升，」而遗弓之感莫发。权机假旨，旬有二日，奉迎世宗于京师，会鲁阳而」举讳。功成事立，旨司始伏其深谋也。景明初，除平西将军泾州刺史。即被」征为七兵尚书，又迁中领军。公文武兼能，在用著称，出拜镇东将军冀州」刺史。入除护军加右光禄大夫。延昌中，淮泗不静，加公征南大将军都督」南征诸军事。推毂之寄，实委心膂。熙平初，大乘之乱，倾荡河冀，非公神武，」无以穷讨，除公征北大将军都督北征诸军事。总督元戎，悬军远袭，寇旅」既强，人无斗志。公躬擐钾冑，一鼓而摧，勇夺三军，气振尪固。旨以功高」器厚，付外详闻，追马圈之血诚，计大乘之义勇，亦可跨腾五等，荣兼九锡。」而享年不永，春秋五十一，熙平二年九月二日薨于第。天子举哀于东」堂，百僚倍临，酸情所感，事越恒伦。乃伤公巨效之未酬，慨公往而不待，追」赠使持节车骑大将军仪同三司雍州刺史，余如故。谥曰宣公。今将徙殡」于洛阳西陵礼也。乃为铭曰：」庄哉氏冑，巨胤鸿源，齐光日月，等覆乾坤。公其身矣，唯帝之孙，能官任武，」委以群贲。腹心之寄，?辖国门，内充喉舌，外当纳言。忠勒于鼎，着德在蕃，」在蕃何德，忘己忧国。导民以孝，齐之以默，煞而不怒，信而不忒。汪汪海量，」崿崿正直，宿夜在公，自强不息。民之父母，朝之轨则，轨则之声，能宽能平。」临财克让，在丑不诤，入作领护，出秉专征。朱祺一扫，万里苌清，不伐其善，」不矜其名。勋位两兼，器厚望隆，人恸二圣，赠不虚崇。册高帝胤，礼同上」公，朝贤怛感，士女酸冲。哀流衢墎，声贯苍穹，昔歌善如，今悲令终，形随道灭，名同岱嵩。妻安定梁氏。北京图书馆藏拓
【志盖】魏故镇远将军华州」刺史杨君之墓志盖
【铭文】魏故镇远将军华州刺史杨君墓志铭」君姓杨，讳舒，字延景，恒农华阴潼乡习仙里人也。河内清河二郡府君之」孙，洛州刺史恒农简公之第六子。汉太尉震，晋仪同瑶，即其世矣。君体河」岳之淑灵，膺积福之余庆。渊度凝深，风流浚邈。闺门垂孝敬之誉，乡党流」泛爱之仁。爰自弱冠，锐情典诰。终朝下帏，薄暮潭思。业尚三礼之学，广采」百家之论。才艺优赡，道术通洽，汪汪焉，详详焉。允所谓黄中之俊髦，德音」之令准者已。太和中，以勋望之冑而除散骑郎。暨世宗即祚，寿春送欸。君」为扬武长史，受降纳附。未几，以援接之功除大鸿胪丞。弼赞九仪，宾翼四」门，蕃卫载缉，戎陌来庭。义阳之役，君参镇南军事。职掌垒和，任属防御。严」栅橹之制，峻云梯之险。憑陵之志莫展，窺?之望斯絕。又监别将田益宗」军事，破伪钓城而还，俘虏二千，收甲万计。以功迁司空府中兵参军。俄而」伪临川王萧宏敢率蚁徒，歼我梁城。以君历试惟允，复参征南军事。都督」元王特深器眷，杖以帏幄之任，谘以决胜之谋。及伪军一道，烽烟四起，君」领羽林铁骑，长驱淮浒，救其焚烧之委，收其器械之资。乃今边储载衍，军」士充仍者，君有力焉。永平初载，望府启建，寮佐之选，妙尽时英。以君为伏」波将军，参太尉高阳王府事。于是翼亮台铉，毗道鼎司，克昭文薄之能，实」允官人之职。及遭新昌君艰，几尽者二三。孺慕之音，昼夜不绝；浆溢之礼，」历口莫饮。自尒尪顿，日就危惙。虽颜丁之居忧，远有惭德；曾柴之衔恤，宁」或能拟。春秋卌有六，以延昌四年九月九日于洛阳县之依仁里第瘠甚」而卒。皇帝悼惜，朝野嗟痛。诏遣谒者持节册赠镇远将军华州刺史。」所以旌崇孝德，礼也。粤以熙平二年九月二日卜窆于本县之旧茔焉。乃」作铭曰：于铄使君，清风独绝。太尉之胤，仪同之裔。冠盖三秦，本枝百世，」粤挺明德，聿遵前列。如玉之莹，如冰之洁。永言孝友，率志贞厉。冲年受业，」雅爱斯文。锐情无●，潭思能懃。终朝章句，旦夕典坟。渊才博赡，高志脱群。」九流毕镜，八素咸分。振韨玉墀，濯缨朱庑。四门载穆，九仪率序。帝求鼎」佐，唯德是与。我有俊哲，揽衣而处。三缉戎机，再游台府。军政允洽，槐风克」举。新昌殒世，瘠甚而卒。忪忪遗嗣，哀哀弟侄。书宫寂寥，琴庭萧瑟。皇鉴乃」眷，追赠显祑。辉贲泉门，光昭松室。辄勒徽猷，恧惭无述。陕西华阴出土。见《文博》一九八五年第二期《陕西华阴北魏杨舒墓发掘简报》。
【志盖】阙
【铭文】魏故使持节都督洛兖州（下残）」高祖协，玄亮，晋侍中尚书左仆（下残）」夫人彭城曹氏，父羲。晋梁国中（下残）」曾祖彝，太伦，晋侍中徐州牧司空义阳（下残）」祖畅，仲远，晋中书令金紫左光禄大夫建平（下残）」父雍，淑和，皇魏使持节侍中都督扬豫兖徐四州（下残）」徐豫冀三州刺史东安简公。夫人琅耶王氏，父（
下残）公讳遵，字奉国，勃海饶安人也。姓氏之兴，录于帝图，中叶（下残）」广渊，谟明有晋。祖父以忠肃恭懿，联辉建侯。所见者世往传开（下残）」之外，不复铭于幽泉也。公禀惟岳之灵，挺基仁之德，忠□本于立（下残）」以小节而求名，无虚誉以眩世，少能和俗，于人无际，但昂然愕然者，有（下残）」侍中中书监司空文公高允，皇代之儒宗，见而异之，便以女妻焉。太和中，（下残）」寻拜魏郡太守。宽明临下，而德洽于民。正始中，征为太尉高阳王咨议参军事（下残）」有古人之风，器而礼焉。俄而转大司农少卿，均节九赋，以丰邦用。莅事未期，迁使持□」都督洛州诸军事龙骧将军洛州刺史。公之立攻，惠流两疆，平阳慕化，辟地二百。方一」江沔，成功告老。上天不吊，忽焉降疾。熙平元年秋七月廿六日春秋七十有六薨于位。」朝廷痛悼，百寮追惜，赠使持节都督兖州诸军事平东将军兖州刺史，侯如故，加谥曰」惠，礼也。惟公为子也孝，为父也慈，在臣也忠，居蕃也治。兄弟穆常棣之亲，朋友□必然」之信。尊贤容众，博施无穷，载仁抱义，行藏罔滞，温恭好善，桑榆弥笃。小子整等泣徂年」之箭骏，痛龟筮之告祥，奉灵?而号恸，迁神柩于故乡。以二年岁次丁酉冬十月己丑」朔九日丁酉窆于饶安城之西南孝义里皇考仪同简公神茔之左。松门永閟，深扃」长键，庶镌石于下壤，仰志德于幽泉。其辞曰：」攸攸绵冑，帝●之胤，驿代贞贤，自唐暨晋。明哲迭兴，忠能继隽，在洛云居，徂杨岳镇。氛」鲸兴虐，金历道亡，于昭我祖，违难来翔。位班鼎列，朝望斯光，显显懿考，奉构腰璜。」依仁挺信，据德标明，纽龟出守，入赞台衡。惠沾千里，道懋槐庭，清风遥被，徽音远盈。曰」登农戠，播稼是司，巍巍高廪，礼教将怡。边城俟捍，戎氓伫治，秉旄肃命，董牧宣威。方叔」克庄，燕奭遐龄。庶乘和其必寿，泣信顺而徂倾。攀号兮罔诉，摧裂兮崩声。铭遗德兮心已糜，刊泉石兮恸深扃。夫人同郡高氏。父允，侍中中书监司空咸阳文公。
【志阴】原石分上下两层书写，已多漫漶。
（上层）长兄纂，奉宗，早亡。妻河内司马□。」父楚之，魏使持节侍中镇西大□□」启府仪同三司扬州刺史琅邪□□。」第三弟绍，奉□，饶安易二县□□□□。」妻河内司马氏。父龙成枪□□□」第四弟献，奉□，（下泐）束州□□□」妻燕郡（下泐）书（下泐）」第五第融（下泐）太守」妻同郡（下泐）中，中书监司」□□文（下泐）第六弟肃，奉诚，□中□侍郎，早亡。」妻清河崔氏，父龙皮，昌国令贝□」子（下泐）」第七弟（下泐）
（下层）世子楷，□伯，举秀才，早亡。」妻清河□氏。父相，宋散骑侍郎。」第二子尚，□胜。本州岛□中□事史。」□□□□氏。父堤，使持□侍中征」□大将军梁雍二□□□□□王。」第三子整，景□，（下泐）骑」常侍右军将（下泐）」妻同郡高（下泐）参军」事清河太□。祖允□□□□文公。」第四子振，□略，司空（下泐）远将」军」妻同郡李氏。父盘□（下泐）」□□子宣，季达□□□□□□郎太尉」□室参军事□波谒者仆射中」散大夫继第五弟□汝阴太守」妻河南□氏父英侍中尚（下泐）」司徒中山献武（下泐）」第六子隆，景（下泐）」第七子景运，（下泐）」第八子景（下泐）」□□子（下泐）北京图书馆藏拓
【志盖】阙
【铭文】魏故持节龙骧将军督营州诸军事营州刺史征虏将军太中大夫临青男」崔公之墓志铭」祖秀才讳殊，字敬异。夫人从事中郎赵国李休女。」父双护，中书侍郎冠军将军豫州刺史安平敬侯。夫人中书赵国李诜女。」君讳敬邕，博陵安平人也。夫其殖姓之始，盖炎帝之胤。其在隆周，远祖尚父，」实作太师，秉旄鹰扬，克佐揃殷。若乃远源之富，弈世之美，故以备之前册，不」待详□。君即豫州刺史安平敬侯之子。冑积仁之基，累荣构之峻，特禀清贞，」少播令誉。然诺之信，着于童孺，瑶音玉震，闻于弱冠。年廿八而俊华茂实，以」响流于京夏矣。被旨起家，召为司徒府主簿，纳赞槐衡，能和鼎味。俄而转」尚书都官郎中。时高祖孝文皇帝将改制创物，大崇革正，复以君兼吏部」郎。诠叙彝伦，九流斯顺。太和廿二年春，宣武皇帝副光崇正，妙简宫卫，复」以君为东朝步兵。景明初，丁母忧还家，居丧致毁，几于灭性。服终，朝廷以」君胆思凝果，善谋好成，临事发奇，前略无滞。征君拜为左中郎将大都督中」山王长史。出围伪义阳，城拔凯旋。君有协规之效，功绩隆盛，授龙骧将军太」府少卿临青男。忠勋之称，实显于兹。永平初，圣主以辽海戎夷，宣化伫贤，」肃慎契丹，必也绥接，于是除君持节营州刺史，将军如故。君轩鏕始迈，声猷」以先，麾盖践疆，而温膏均被，于是殊俗知仁，荒嵎识泽，惠液途于逋遐，德润」潭于边服。延昌四年，以君清政怀柔，宣风自远，征君为征虏将军太中大夫。」方授美任，而君婴疾连岁。遂以熙平二年十一月廿一日卒于位。缙绅痛惜，」姻旧咸酸，依君绩行，蒙赐左将军济州刺史，加谥曰贞，礼也。孤息伯茂，衔哀」在疚，摧号罔断，泣庭训之崩沉，泪松杨之以树，洞抽绝其何言，刊遗德于泉」路。其辞曰：」绵哉遐冑，帝炎之绪，爰历姬初，祖唯尚父。曰周曰汉，荣光继武，迈德传辉，儒」贤代举。于穆叡考，诞质含灵，秉仁岳峻，动智渊明。育善以和，奖干以贞，响发」邽丘，翼起槐庭。庆锺盛世，皇泽远融，入参彝叙，出佐边戎。谋成辕幕，绩着」军功，为城飙偃，蠢境怀风。王恩流赏，作捍东荒，惠沾海服，爱洽辽乡。天」□方渥，简爵唯良，如何仓昊，国宝沦光。白杨晦以笼云，松区杳而烟邃，藐□」叫其崩怨，亲宾□而垂泪，仰层穹而摧号，痛尊灵之长秘，志遗德兮何陈，篆」幽石兮深隧。呜呼哀哉。据《汉魏南北朝墓志集释》
【志盖】阙
【铭文】太妃李氏，顿丘卫国人也。魏故使持节大将军阳平幽王之妃。使」持节卫大将军青定二州刺史阳平惠王之母。鸿基肇于轩辕，宝」冑启于伯阳，哲人之后，弈叶官华，龟玉相承，重光不绝。祖贤，晋南」顿太守。神鉴朗悟，知名往朝。父超，宋龙骧将军哲县侯。风德高迈，」见重刘主。太妃禀婺光之淑灵，陶湘川之妙气，生而端嶷，幼则贞」华，睿性自高，神衿孤远。风仪容豫，比素月而共晖；兰姿照灼，拟芳」烟而等映。柔湛内恭，温明外发，凝然若云，洁然如玉。若夫汪汪冲」操，状渊而独邃；英英瑶质，似和璧而起照。志量宽明，性度方雅，」顾史自修，问道针阙，五礼既融，四德兼朗。九族称其贞淑，邦党敬」其风华。于是鸤鸠延娉，玉帛盈门，就百两之盛仪，居层樔以作配。」太妃遂内执恭谦，外秉礼宪，慕关睢之高范，遵鸡鸣之鸿轨，柔裕」以奉上，慈顺以接下，发言必也清穆，举动其于令则。湛如渌泉之」发浦，皎若明月如升汉。妇德徽于大邦，母仪光于蕃国，四育宝璋，」道映当世，奉时之绩，鸿册流芬。故庙堂庆其诞载，王业赖其作」辅，烈岳之胤，太妃其有焉。太妃慈惠为心，聪令为德，严而易奉，和」而难悦，恭己以政人，克躬以齐物，俭不侵礼，华不损诰。虽荣贵弥」隆，而志操不俞，欢恚弗形于颜，憍矜莫现于色，听其声则无鄙?」之心，睹其容则失傲慢之志，故能长幼克谐，小大斯穆。至于孝慕」仁厚之感，慈明恭允之量，垂衿泛爱之道，温柔和裕之至，信可以」踵武大姜，继轨任氏者矣。天不报善，歼此仁淑。春秋八十，熙平二」年岁次大梁十月己丑朔二日庚寅寝疾薨于第。朝野悲恻于上，」云宗痛慕于下，凡在有怀，莫不摧惋。粤十一月戊午朔廿八日癸」未窆于洛阳之西陵。夜宫无晓，晨光长绝，图淑德于清泉，刊无朽」于玄石。乃作铭曰：」舒宫降彩，婺光垂曜，若妃诞载，神仪挺妙。克令克聪，以仁以孝，贞」华内朗，德音外照。云姿窈窕，容礼堂堂，于穆仁妃，作配君王。温恭」有则，闲裕有章，徽声夙振，青风载扬。皎皎玉问，穆穆渊情，谈玄简」妙，雅论飞声。如彼泉流，弥洁弥清，如彼琳琅，俞久俞贞。报善未征，」云仪奄烈，浩月沉天，白云空结。思鸟啼霜，悲风舞雪，追慕余芳，痛」此长绝。北京图书馆藏拓
【志盖】无
【铭文】魏故朔州刺史华阴伯杨君墓志铭」君讳泰，字保元，弘农郡华阴县同乡习仙里人也。并州刺」史之孙，秦州刺君之子。其祖宗游蔚之茂，本枝繁衍之盛，」故已昭灼于篇藉，光明于图史矣。君负润膏腴，承华庆绪，」少挺金璋之质，晚怀瑚琏之器，射御偏长，弓马绝伦。以景」明三年召补伏波将军千牛备身。七历清斑，位升牧伯。以」延昌四年除持节督朔州诸军事前将军朔州刺史。莅境」三期，政化大行，北表晏如，塞外无又尘。报善希征，云亡奄」及。以熙平二年五月三日薨于位，春秋五十有四。追赠持」节平西将军汾州刺史。以熙平三年二月迁窆于故乡之」弘农华岳之东北十有五里。托玄石以记号，勒盛德于重」泉。其词曰：」长源浩浩，远冑攸攸，起自唐叔，发系隆周。伯乔分晋，是日」杨侯，皎皎赤泉，千载承流。四公在汉，实唯佐命，大才巨器，」有觉德行。纲纪四方，朝之外镜，帝载光明，缉熙在咏。迩及」于君，盛邺弥昌，茂绪葳蕤，洁流沧浪。冠盖蝉联，龟组相望，」鸣笳出塞，作牧朔方。自古皆死，仁亡何速，命非金石，脆均」草木。未秋雕华，当春坠绿，瑶室绝响，高堂灭烛。即彼灵途，」去兹人道，逝轸不追，徂轮遂眇。妻子号兆，悲哭相绕，长夜方昏，泉门讵晓。陕西华阴出土。见《考古与文物》一九八四年第五期《华阴潼关出土的北魏杨氏墓志考证》。
【志盖】耿嫔墓志
【铭文】魏故高宗耿嫔墓志铭」嫔讳寿姬，定州巨鹿曲阳人也。姓」行忠良，文谨人表，才美俱备，理仪」可遵。奉文成皇帝为嫔。以神龟」元年岁次戊戌三月八日寝疾不」预，荒于。父绍，除建中将军魏郡」太守。母冀州勃海吴。父为临」颜、白马二县令。兄神宝，献文」皇帝行顺定州，旨除殄寇将」军平兴令。父弟息世明，为郡功」曹，督护本县令。明息海宾为郡功」曹，复为郡中正。北京图书馆藏拓
【志盖】阙
【铭文】魏瑶光寺尼慈义墓志铭」尼讳英，姓高氏，勃海条人也。文昭皇」太后之兄女。」世宗景明四年纳为夫人。正始五年拜」为皇后。帝崩，志愿道门，出俗为尼。以」神龟元年九月廿四日薨于寺。十月十」五日迁葬于●山。弟子法王等一百人，」痛容光之日远，惧陵谷之有移，敬铭泉」石，以志不朽。其辞曰：」三空杳眇，四果攸绵，得门其几，惟哲惟」贤。猗与上善，独悟斯缘，出尘解累，业道」西禅。方穷福养，永保遐年，如何弗寿，祸」降上天。徒众号慕，涕泗沦连，哀哀戚属，」载擗载援。长辞人世，永即幽泉，式铭兹」石，芳猷有传。据《汉魏南北朝墓志集释》
【志盖】阙
【铭文】夫人姓李，讳矩兰，冀州勃海郡条县广乐乡新安里人也。汉胶西」王太傅解之后。爰及魏氏，衣冠世袭。远祖东夷，才华隽令，声高晋」室。高祖中庶，温良约俭，名重燕邦。祖陈留，勋节清劭。父功曹，光毗」允称，累叶承徽，风流不隧矣。夫人幼而聪悟，长弥谦顺，诸姑尚其」恭和，伯姊服其孝敬。自来仪君子，四德渊茂，逮事太夫人，曲尽妇」道。造次靡违，巅沛必是，妙善女工，兼闲碎务。太夫人衣食服玩，躬」自尝制，蒸礿祠奠，亲洁俎豆。信不以贵敖为心，每以卑慎在志。是」以太夫人慈遇备隆，流爱特厚，在宗必咏，在家必闻。故能六戚仰」其徽猷，五宗范其成行，庆绪遐绵，诞育冢嗣。太和廿年，武昌王以」宗室亲勋，赏遇隆重，镂龟分虎，出牧齐藩。赞治所凭，维捍是寄，妙」简良佐，帝难其人。以公器局沉隐，识学详明，除公为长史，带东魏」郡。郡去夫人桑梓经涂不过数百。河苇之路匪遥，载驰之恩余远。」正以礼奉异门，抑情从义，违亲累稔，积思成痾。虽忧恋内侵，未敢」形诸言色。太夫人愍其孝至，听暂归宁。依善无效，春秋廿有六，太」和廿一年十一月廿日薨于新安里第。神龟元年岁次降娄十二」月壬子朔九日庚申迁配于洛阳北芒山之阳乐氏之里。风山裂」石，寒垄悲云，白杨长吟，泉下无闻。悼明珠之碎朗，伤孤兰之奄芬」乃作铭曰：」景山降灵，宗海腾精，诞兹懋族，世载休明。太傅崇德，东夷树声，勋」昭地纬，道穆干经。笃生淑媛，秉心塞违，恪勋泛爱，总孝兼慈。闲详」外顺，柔静内怡，三从无爽，四德有归。富能广贷，俭独善身，恭和厉」夕，肃敬犯晨。行师六戚，艺范五姻，如萱秀夏，比蕙光春。积庆虚设，」与福安在，倾景莫留，徂川不待。始露摧芳，未霜雕彩，欢促百年，悲」苌千载。逝彼北阜，将附南恋，带山之阳，背河之千。松门风急，泉扃」深寒，一随地久，晓夜方难。或镌斯石，传美岩攒。北京图书馆藏拓
【志盖】阙
【铭文】君讳道悦，字文欣，辽东新昌安乡北里人也。世袭冠冕，着姓海右。乃祖东夷校」尉徐无侯，声高海曲，风光前魏。曾祖尚书仆射，才辉龙部，翼范后燕。祖齐郡，清」猷孤远，名播二国。考平州，珪璋夙树，腾声早年。君禀河山之秀气，含晷电之神」精。冲龄表岐疑之风，绮岁招生知之誉。渊情峻邈，器宇难窥。青襟沿庠，业光衡」塾，羁发钥序，童风辉茂。美清言，善赏要，好意气，重声节。孝敬醇深，机鉴英越，志」性端凝，言不流杂。气韵苕遰，与白云同翻；风概昂藏，与青烟俱扬。年十五，除中」书学生，拜侍御史，迁主文中散，转治书侍御史。当官而行，豪右敛衽。荆扬未宾，」豹尾翾路，星遣飞驲，征兵秦雍，限期季秋，阅集洛阳。而兵使褰违，稽犯军律，宪」省机要，理膺绳究。尚书仆射任城王，地戚人华，宠冠朝右。尚书右丞公孙良，才」望冲远，天心眷遇。皆负气自高，曲树私惠。君并禁劾，会□洗咎，由此声格，遐迩」敛属。虽二鲍之匡汉朝，两傅之谐晋室，无以过也。进谏议大夫。献纳风规，朝野」耸听。高祖孝文皇帝，深相知体，雅见器爱，临轩称叹，形于诏牍。既而从」县洛中，更新朝典，铨品九流，革易官第，妙简才英，弼谐东贰。乃除太子中庶子。」缉正储闱，徽音独韵。但河阳失图，潜怀不轨，追纂楚商，连规宋劭，拔剑吐心，邀」同枭镜。君厉声作色，抗其凶计，既殊潘崇飨羊之谋，遂同阳原头风之祸。以魏」太和廿年秋八月十二日春秋卅五，暴丧于金墉宫。高祖闻而流涕，曰：非但」东宫缺辅，乃丧朕社稷之臣。呜呼。枉歼良器，深可悼惜。乃诏曰：门下故太子」中庶子高君，资生婞亮，禀业忠淳，作弼储侍，匡直贞发。遂为群小所忌，危身禁」中。行路致叹，视听同悲。朕甚振悼于厥心。可赠散骑常侍营州刺史，谥曰贞侯，」兼赐帛一千匹。并遣王人监护丧事。以其年秋九月迁葬冀州勃海郡条县之」西南，以为定窀。但旧葬下湿，无可重厝，因此凶际，迁葬于王莽河东岸之平岗。」神龟二年岁次己亥，春二月辛亥朔，廿日庚午穸于崇仁乡孝义里昔太和之」世圹内。有记无铭。今恐川垄翻移，美声湮灭，是以追述徽猷，托晰壤阴。其辞曰：」辽海耀精，营龙辉灵，神区庵蔼，世育人英。遥源昭晰，绵叶贞明，如彼芳兰，根柯」连馨。邈哉夫子，卓矣难窥，师心晓物，□洞生知。昂昂千里，汪汪万陂，清辉郁映，」芳风葳蕤。耸韵西京，翻光东国，宪阁承规，储闱仰则。二鲍着英，两傅惭德，」高皇称叹，形于简墨。比干逢辛，阳原属劭，隋庭殒光，荆门丧宝。痛贯云烟，哀惊禽鸟，式铭泉阿，永旌风道。山东德州出土。见《文物》一九七九年第九期《释北魏高道悦墓志》。
【志盖】阙
【铭文】魏故本郡功曹行高阳县省兼郡丞寇君墓志」君讳凭，字祖●，上谷昌平人也。后稷之苗胤，周文之」裔冑，氏族康叔。远祖威侯，翼佐汉业。侍中光弼帏幄，」华萼相承。暨于皇魏，安西将军秦州刺史冯翊哀」公之曾孙，安南将军领护南蛮校尉雍州刺史河南」宣穆公之孙，假节龙骧将军幽郢二州使君威公之」第七子。君资庆于灵绪，禀气于峻岳，秀逸超世，容豫」自得，孝性曾参，志尚晏平，师心六艺，嘲论响应，美谈」叹，善草隶，文思其海，武乃标颖。弱冠本郡功曹，休声」玉振，屈宰高阳。君以牛刀暂割，则弦歌诵路。太守迁」州，朝议简仁，君应其举，遂省兼为丞，祗命暂莅，境不」拾遗。年廿，忽丁重忧，君纯孝自忠，毁过礼制，遂得冷」疾，患径十三年。善报无征，殒此名哲。春秋卅四，神龟」元年七月廿六日奄殒于中京。葬洛阳都西廿里北」芒上。临终明朗，不忘德义。君孝弟通神之至，款笃人」伦之前，风高隽上之气，僚友痛兰桂之摧折，伤单弦」之缺听，寄泉壤以图记，托幽堂以流咏。乃作铭颂：」古往来今，秀彦随逝，英英奇子，超卓妙绝。志气陵汉，」冰声洁雪，处群若鹄，皦然独杰。弱冠玉振，将立弥仰，」若彼畅松，腾云万丈。曲肱衡门，耻为勋偿，守孝苜庭，」求己流响。呜呼彼仓，歼我良人，追痛泉宫，动彼仓旻。」如可暂勉，人无爱身。」神龟二年岁在己亥二月辛亥朔廿三日癸酉窆于大墓。次」夫人洛州刺史天水杨终敬之孙，征虏府司马杨页穆长女。北京图书馆藏拓
【志盖】阙
【铭文】魏故汝南太守寇府君墓志」君讳演，字真孙，上谷昌平人也。锦裔遐彰，绵芳于姬卫，」兰光绮萼，降世弥昌，累公熙祚，缉运神英。君禀资灵于」天秀，挺聪令而夙成，憬迹攸心，雅有志焉。时南兖州初」开，树基谯墎。朝重蕃授，佐亦旌仁，遂屈君为征虏府」长流参军。风谟敏济，叡情凝远，后以边城邻伪，举必议」贤。复除新城戍主，弋阳汝南二郡太守。猛绩外潭，儒风」内朗，虽南阳美虞，会稽庆宠，未之嘉也。景政虽宣，洪珍」未阐。刺史韦嘉其冏操，延摄长史，领袖僚莘，概韵渝显。」方当身祚，光踵前修，如何不吊，春秋五十五，以神龟元」年七月廿七日薨于位。王折琼雕，佥焉痛惜。二年二月」廿三日窆于洛阳城西北芒，附于大兆次。其辞曰：」恢恢雅亮，叡远神融，方嵩等谓，比景齐躬。洁静能和，在」和唯冲，寄图玄堂，永志休风。」曾祖赞，绥远将军魏郡太守安南将军领护南蛮校尉雍」州刺史河南宣穆公。太夫人天水杨氏。父寿，本州岛都」别驾。祖元宝，本州岛别驾□南将军豫州刺史再假太」尉河南简公。太夫人冯翊鱼氏。父遵苻，太师公。」父祖叹，使持节安南将军徐州刺史三假太尉河南慎」公。太夫人京兆韦氏。父尚，秦州刺史。北京图书馆藏拓
【志盖】阙
【铭文】持节督泾州诸军事征虏将军泾州刺史齐郡王墓志铭」王姓元，讳佑，字伯援，河南洛阳都乡照乐里人也。」高宗文成皇帝之孙，太保齐郡顺王之世子。登天构日之基，」辟土陵云之业，置庆龟书之祥，玄祚龙官之瑞，故以备载于」言事，可得而略焉。王连崿琁峰，分流瑶渚，禀二气之纯精，诞」五常之秀气。夙蕴生知之灵，早怀自成之量。崇岩千刃，景山」之不可踰；洪波万顷，巨海之不可测。荣枯澹于一概，善恶不」形二言。又锐志儒门，游心文苑，访道忘食，徙义遗忧。虽甄城」之好士，平台之爱贤，无以过也。景明二年，纂承基运。正始二」年，以王属近宗亲，才高时彦，除龙骧将军通直散骑常侍。秉」笔霄墀，徽述之理惟清；珥貂霞阁，毗赞之功已显。永平五年，」除持节督泾州诸军事征虏将军泾州刺史。惠化神行，道风」潜被，德礼实宣，刑政虚设。方当踵绿竹于卫川，绍甘棠于燕」境，降年不永，春秋三十有二，以神龟二年岁在己亥正月辛」巳朔六日丙戍寝疾薨于第。天子震悼，百辟悲恸，赗赠之厚，」礼越常伦。追赠使持节平东将军冀州刺史，王如故。其年二」月辛亥朔廿三日癸酉迁窆于河南洛阳北芒之旧茔。乃作」铭曰：」宝祚克昌，庆绪绵长，功苞四宇，化洽一匡。握兰启郑，削桐命」唐，德侔往帝，道冠前王。惟齐惟鲁，如楚如梁，代承嘉祉，世袭」休光。鸿基增构，徽风载扬，司文霄殿，赞轨长房。礼备龟虎，藉」甚珪璋，仁沾泾域，泽被秦方。吉凶不理，倚伏何常，琨峰碎璧，」岱岳摧芳。星泯石户，日闇泉堂，人神同感，朝野俱伤。式述景」绩，垂之无疆。北京图书馆藏拓
【志盖】素面无文。
【铭文】魏故华荆秦济四州刺史杨胤季女之墓志。」女十三世祖汉故太尉公震。七」世祖晋尚书令瑶。曾祖库录二」曹给事京兆太守平南将军洛」州刺史晖之曾孙。祖宁远将军」长宁男佑之孙。父持节都督华」州东荆州南秦州济州诸军事」四州刺史长宁男胤之季女。葬」华山华阴潼乡南原。」维大魏神龟二年岁次己亥七月戊寅朔廿九日丙午起志。」父平东将军谥曰穆公。陕西华阴出土。见《考古与文物》一九八四年第五期《华阴潼关出土的北魏杨氏墓志考证》。
【志盖】阙
【铭文】大魏正始元年」岁次甲申八月」乙亥朔十日甲」申。故京兆」王息遥使持节」平西将军都督」泾州诸军事泾」州刺史饶阳男」妻梁墓。己亥年」八月合葬仪同崚。北京大学图书馆藏拓
【志盖】魏羽林监轻车将军太尉府中兵参军元珽字珍平妻穆夫人墓志铭
【铭文】魏轻车将军太尉中兵参军元珽妻穆夫人墓志铭。」夫人讳玉容，河南洛阳人。曾祖堤，宁南将军相州刺」史。祖袁，中坚将军昌国子。父如意，左将军东莱太守」昌国子。世标忠谨，冠盖相仍。夫人幼播芳令之风，早」励韶婉之誉，聪警逸于机辩，諠燕华于姿态。」待中太傅黄钺大将军大司马安定靖王，实惟」景穆皇帝之爱子。名冠宗英，望隆端右，清鉴通识，雅」长则哲。既镇穆门之贞孝，又戢夫人之丽音，乃为子」珽纁帛纳焉。既奉君子，礼德汪翔，家富缉谐之欢，亲」无嫌怨之责。宜阐遐龄，永贻仁范，不幸遘疾，以魏神」龟二年九月十九日徂于河阴遵让里，春秋廿七矣。」粤十月廿七日癸酉窆于长陵大堰之东。乃作铭曰：」昌宗盛族，实锺兹穆，汉世杨袁，吴朝顾陆。闺门仁善，」室家多福，遂诞英娥，兰辉艳淑。言归帝门，克俪」皇孙，晨昏礼备，箴谏道存。奉上崇敬，接下喻温，邻无」浊议，邑有清论。绮貌虚腴，妍姿晻暧，溢媚纤腰，丰肌」弱骨。蕙苡初开，莲荷始发，为玩未央，光华讵歇。明镜」踟蹰，锦裘儵忽，翠帐凝尘，朱檐留月。慨矣天长，嗟乎」地久，婿恸贤妻，儿号懿母。飞芬一坠，谁云臧否，独有」玄猷，修传不朽。北京图书馆藏拓
【志盖】阙
【铭文】大魏故城门校尉元腾墓志铭」城门校尉元腾，字金龙，司州河南嘉平里人也。」太宗明元皇帝之曾孙，使持节都督秦雍泾凉」益五州诸军事开府仪同三司卫大将军雍州」刺史乐安宣王范之孙，使持节都督秦雍泾凉」益五州诸军事开府仪同三司卫大将军雍州」刺史乐安简王良之第八子也。正始四年岁次」丁亥四月十一日薨于第。夫人广平程氏，字法」珠。神龟二年岁次己亥七月十四日薨。其年十」一月丙子朔，九日甲申合窆于长陵之东北皇」宗之兆。茫茫二造，云雷启灵，我皇利建，武克文」经。道光九壤，本枝八冥，承明迭圣，民穆天清。」资华重叡，体一干柯，飞英曜彩，含奇吐和。如金之」美，如玉之瑳，任近道远，比德衡阿。尸鸠作配，实」惟夫人，苹薠以洁，四德以懃。关关喈喈，左右我」君，锺鼓琴瑟，桂馥兰熏。仁寿无征，信顺虚设，桂」宇凝霜，玄堂网雪。杨路鲠云，松原风咽，镌石题」□，式照余烈。北京图书馆藏拓
【志盖】阙
【铭文】魏故使持节侍中都督中外诸军事司空公领雍州刺史文宪元公墓志铭」公讳晖，字景袭，河南洛阳人。昭成皇帝之六世孙。琁源杳蔼，宝系蝉联。厥初迈」生于商，本支茂于绵瓞。固已蔚耀丹青，播流竹素，于兹可得而略也。暨于丞相以」至德居宗，道勋光被。征西清猷继业，克构堂基。父冀州刺史河间简公。风飙峻整，」无殒世载，所谓弈叶重光，盛德必祀者也。公体玄元之秀气，禀黄中以为质，淳粹」资于降神，英明发自天纵。寓量渊富，万顷未足擅奇；机鉴骏爽，千里将何云匹。温」源恭俭之性，得之自然；忠孝笃敬之诚，因心而厚。幼涉经史，长爱儒术，该镜博览，」而无所成名。太和中始自国子生辟司徒参军事，转尚书郎太子洗马。世宗践」阼，频迁散骑中书郎给事黄门侍郎加辅国将军河南尹。绸缪帷幄，缱绻二宫，深」诚远略，雅见知爱。竭心以奉上，开衿以待物，劬劳夙夜，知无不为。由是万机巨」细，咸相委杖，军国谋猷，靡不必综。俄转侍中领右卫将军。执兹喉键，总彼禁戌，文」武兼姿，具瞻惟允。乃转吏部尚书加散骑常侍。铨衡攸序，管库必升，朝之得才，于」斯为盛。出为使持节散骑常侍都督冀瀛二州诸军事镇东将军冀州刺史。班条」敷化，万里归风，明目搴帷，百城震肃。至于圣主统历，文母临朝，复以会府务」殷，元恺任棘。入为尚书右仆射，寻迁左光禄大夫尚书仆射，常侍悉如故。俄转侍」中卫大将军尚书左仆射。频居执法，屡处朝端，密勿礼闱，留联台阁。尽亮采之能，」穷燮谐之美，咏流金石，功布鼎锺。虽复伯豪在汉，远有惭德；巨源居晋，将何足比。」方当陟彼台铉，永隆宸栋，福善无征，榱崩奄及。春秋五十五，以神龟二年九月庚」午遘疾薨于位。天子震悼，群辟痛心，有诏追赠使持节都督中外诸军事司」空公领雍州刺史，侍中如故。考德累行，谥曰文宪公。粤三年三月甲申迁葬于洛」阳西四十里长陵西北一十里西乡瀍源里瀍涧之滨。山谷有移，缣竹易朽，敬刊」玄石，式铭幽阜。其词曰：」在天成象，丽地作镇，岳实佐唐，元亦辅舜。昂昂公侯，白天挺俊，澄澜万顷，抽峰千」刃。萧耸瑰姿，雍容雅韵，履道克终，践言必信。亹亹劳谦，温温淑慎，方金伊铣，比玉」斯润。自始胶庠，爰初委质，令问孔照，德音秩秩。出侍龙楼，入华载笔，遂给黄门，延」登枢密。缱绻庙廊，绸缪帷室，成务以几，制胜以律。不行而至，匪速而疾，介如石焉，」无俟终日。任重必胜，德輶斯举，业懋琐门，政清阿辅。帝曰尔谐，纬文经武，謇謇」喉唇，桓桓禁旅。知人则哲，惟昔所难，勋彰水镜，绩懋能官。往绥神岳，来贰朝端，声」高卢卫，誉美陈韩。密勿股肱，劬劳羽翼，方亮天工，永毗衮职。福善终昧，辅仁谁测，」税驾何遽，长镳已息。备彼哀荣，亨兹加数，挽响搏风，笳声委雾。寂寥泉户，荒芒□树，陵谷或迁，芳猷永铸。北京图书馆藏拓
【志盖】阙
【铭文】故太尉公穆妻尉太妃墓志铭」太妃河南洛阳人也。层基与嵩崿同高，悬源共沧流俱远，故以」载题史册，不复详述焉。祖侍中散骑常侍建义将军四部尚书」西阳公，建明略于皇家，有大功于帝室。父博陵府君，聿遵」前功，克绍鸿构。太妃纂累代之英模，体弈世之熏烈。志业通华，」机识端爽。义光九族，礼穆二门。道训柔嘉，德容温谧。严同夏景，」仁协春辉。正教内融，惠化潜被。深渊匪测，巨刃难窥。朝野钦其」懋庸，遐迩慕其徽范。方当师氏人伦，仪形风俗，昊天不吊，春秋」六十六，神龟二年十一月十日薨于洛阳之安贵里第。大魏神」龟三年岁次庚子六月癸卯朔卅日壬申附葬于景山之旧」莹。乃作铭曰：」玄源缅邈，鸿祚婵连，庆灵代袭，清风聿宣。昭哉懋德，育道幽闲，」贞规独秀，秉心塞渊。玉明琨岫，珠曜随川，洪波若海，巨量如山。」祸淫莫验，与善无甄，五福虚积，三善徒然。仓芒杨陇，蒙没松鳏，」夕阳己逝，晨光未旋。瑶琴韬轸，金炉灭烟，星火骤变，丹壑遽迁。」式镌景范，垂之永年。北京图书馆藏拓
【志盖】阙
【铭文】魏故济青相凉朔六州刺史（下阙）」君讳植字子建勃海莜人也（下阙）」茂烈皆备之国籍家传不复更录（下阙）」不幸君□灵原之（下阙）」者顾旸（下阙）」求□道于□衿始此（下阙）」宣武皇（下阙）」皇帝已（下阙）」卫（下阙）」理况（下阙）」绝□□之（下阙）」我以□方约我以（下阙）」心始□诈之辈（下阙）」君在（下阙）」神翻然（下阙）」泉（下阙）」至德□虚麋（下阙）」名山□衢（下阙）龙飞凤舞〔注〕（下阙）」赎兮（下阙）」豪痛彼苍者天丧此明公敻矣哲人惟义是依每见我君终始许师」大魏神龟（下阙）河北景县出土。拓本不清，此据《金石萃编》卷二九录文。
　　〔注〕龙飞凤舞四字疑为后人加刻。
【铭文】（砖质）正光元年八月十」四日安?僧达法度铭。北京图书馆藏拓
【志盖】阙
【铭文】魏故齐郡韩府君墓志铭」君讳玄，字澄寂，齐郡临菑人也。汉故司徒公」□□十世之孙。根冑新平，流移齐土，闺门孝」□，□邑□夸。籍甚声腾，遐迩瞩望，文武兼怀，」功绩班宣。大魏永平初，新除临菑令，未久迁」□□除齐郡。降年不永，春秋八十二，神龟二」年冬十一月廿六日卒。〔正光〕元年岁次庚子」十月辛丑朔廿一日□□□临菑南逢山之」□阿。大夜竟斯，长冥□□，□□□□，传华□」□。其辞曰：」□□名族，世范流馨，□□□神，祀允单诚。□」□□心，泛□抽情，□□□桀，□松如桢。穆□」神仪，□□□□，蔚若□翻，□□雾□。卓尔□」标，名甚□□，□□□月，和序允克。荣□齐□，」生民仰德，□□□□，□潜幽□。北京大学图书馆藏拓
【志盖】魏故元氏赵夫人墓志铭
【铭文】夫人讳光，字容妃，南阳苑县都乡白水里人也。其氏」族之由，皆述于史删，故可得如详。祖岩，魏故黄门侍」郎镇南将军相州刺史。父定，宁远将军盛乐太守。夫」人禀映自衷，容华外洁，金箱龆年，玉振龀岁。尔其昭」灼之仪，若望舒之拂秋帏；含璋内敏，如蕙兰之纳春」圃。淑着闺阈，芳问自扬，年十有六，爰嫡昭成皇帝」之胤，散骑常侍内大羽真太尉公使持节车骑大将」军冀州刺史比陵王孙，冠军将军徐州刺史永之长」子为妻。其在重闼，四德唯婉，既配帝冑，七教踰隆。」故令众姒颂徽，群娣歌美，训范两宗，惠流庶族。而辅」仁无征，春秋卅有八，以正光元年岁在玄枵七月癸」酉朔廿日壬辰寝疾薨于永康里。诸妇伤悼，靡不抽」惋。粤十月廿一日辛酉永窆于苌陵之侧。西去瀍涧」之水五里有余。东去武穆王陵二里之半。然千载无」恒，市朝或改，故刊石记行，式标来叶。其词曰：」结根自远，分萼垂芳，诞姿英淑，令问令望。金玉其质，」式范珪璋，徽音内着，休问外扬。爰匹帝族，肃雍是」侍，德则称人，过乃收己。上虔舅姑，傍协娣姒，恩沾两」门，化洽邦里。七教既敷，四行巳申，宜享无疆，永保遐」辰。如何不吊，歼此良人，敬刊幽石，恕播余芬。北京图书馆藏拓
【志盖】阙
【铭文】大魏正光元年岁在庚子魏宫内太监刘」阿素墓志铭」监讳字阿素，齐州太原人也。前使持节齐」州刺史刘无讳之孙，前太原太守刘颁之」女。遭家不造，幼履宫庭，但志心儒质，蒙策」紫极，力宠其劳，赐宫品一。春秋六十有七，」秋八月卒于洛阳宫。冬十月迁窆于陵山。」同火人典御监秦阿女等，痛金兰之奄契，」悲红颜而逃年，乃刊玄石，述像德音。其辞曰：」英英孤秀，茕茕哲人，陵霜吐馥，冬华表新。」独有兰蕙，磨而不磷，永乖人里，即彼幽榛。」宜保遐算，享兹悆珍，如何不熟，贞兰摧春。」寄铭玄石，以记辰。北京图书馆藏拓
【志盖】无
【铭文】魏故阿阳令假安定太守邵君墓志铭」君讳真，字天生，相州魏郡阿阳〔注〕人也。玄」祖京尹雍州刺史后之苗裔。曾祖黑，」魏郡文学。地籍联辉，德厌民望，仁风四」被，英声遐着。乃移方秦都，徙根姚末。君」德苞量，才过后秩。春秋九十有九，枕痾」晦朔，奄辞荣世。亲宾痛楚以肠摧，僚友」泫欷而慕德。以正光元年十一月辛未」朔三日癸酉窆于明堂北乡永贵里。神」姿殒谢，秘玉幽泉，无以畅志，托名旌文，」铭咏千载，万古流芬。陕西西安出土。见《文物参考数据》一九五五年第十二期《西安任家口二二九号北魏墓清理简报》。
　　〔注〕阿阳，相州无阿县。据《魏书?地形志》秦州有阿阳县。西汉属天水郡。
【志盖】阙
【铭文】大魏故假节镇远将军恒州刺史谥曰」宣公元使君墓志铭」君讳譿，字安国，河南洛阳人也。显祖」献文皇帝之孙，使持节车骑大将军都」督中外诸军事特进司州牧赵郡王之」第五子。历官羽林监，直阁将军。春秋卅」有一，以神龟三年三月十四日薨于洛」阳。帝用悼怀，追赠假节镇远将军恒」州刺史。十一月十四日卜窆于洛阳之」西山，瀍涧之东。乃裁铭曰：」丹电流晖，庆源伊始，苞姬缔构，复汉疆」理。业固维城，宗茂驎趾，爰挺若人，风飙」秀起。琁璋内映，英华外发，亭亭孤朗，如」彼秋月，昂昂独骛，如彼灭没。天津未泳，」云翮已摧，销光秘响，暑往寒来。陈衣虚」席，奠酒空台，九京徒想，邈矣悠哉。北京图书馆藏拓
【志盖】阙
【铭文】魏故给事中晋阳男元君墓志铭」君讳孟辉，字子明，河南洛阳恭里人也。太祖平文皇」帝高凉王七世孙。祖辅国，贞标蹇愕，领袖旧京，作牧幽」州，为朝野所重。考骠骑，以武烈承业，克隆前绪，始遇」高祖深知，末为世宗心旅。稠樛禁御廿余载，自侍中」至车骑将军尚书左仆射，八迁，薨赠骠骑大将军冀州」刺史。君其元子也，幼而聪惠，生则孝弟。永平之季，解巾」给事中，时始八岁矣。有诏入学，听不朝。直年七丧亲，」哀毁过礼。十三亟罚，几致灭性。兄弟少孤，善相鞠育，友」于之显，遐迩所闻。一员东省十有余年。朝廷以肆业不」转，君以乐道不迁，左琴右书，逍遥自得。宜控云辔，高步」九万，昊天不吊，严霜夏坠，良苗始颖，垂实而落。春秋十」有七，以神龟三年三月乙亥朔廿一日丙申终于笃恭」里第。是岁也，十一月辛未朔，十五日乙酉窆于东垣之」陵。骠骑同兆也。若夫琼柯殖昆之深，爪葛河诞之润，弈」世山川之封，子孙象贤之论，足以播德管弦，刊彰篆素。」犹惧简策或亏，陵谷易位，故勒铭泉石，为不灭之纪。其」词曰：」樊侯入赞，维周之贞，乃祖乃父，弼魏之明。象贤不绝，世」诞其英，一匡济时，万里肃平。贻厥孙谋，及尔君子，播构」川河，令问不己。譬仁若山，在智如水，宜尽修期，终为国」拟，忽遇永夜，冥冥不止。哀哉！北京图书馆藏拓
【志盖】阙
【铭文】魏平北将军怀朔镇都大将终广男叔孙」公墓志铭」君讳协，字地力懃，河南洛阳人也。其先轩」辕皇帝之裔冑。魏冯翊景王渴罗侯之」孙，仓部尚书敕俟堤之子。其考德茂兰松，」志真镜玉。持除平东大将军黄龙将。化同」姬辅，弈赞东州，君为人猛惠恭懃，算合忠」恩。召除平北将军怀朔镇将。春秋卅，游神」放世。夫人百宇文氏，六壁镇将胡活拨女。」功容备四，慈真声教。年六十八，逝矣都里。」正光元年太岁庚子十一月辛未朔十五」日乙酉葬光武陵东南二里许。千春万代，」山移地改，刊颂铭曰：崇峰峭极，岳峙清渊，是耀豁干」荆山。楚表云光，塞外晖烟，何灵何佑，歼我良贤。池兰景郁，桂」萼悬庄，匪伊宝质，伊御斯霜。世非常世，胡宁有常，人百其身，物无永昌。刊之以璧，昭述前王。北京图书馆藏拓
【志盖】墓志铭
【铭文】魏故持节左将军平州刺史宜阳子司马使」君墓志铭」君讳昺，字景和，河内温人也。晋武帝之八世」孙，淮南王播之曾孙，魏平北将军固州镇大」将鱼阳郡宜阳子兴之子。先室屯离，宗胤分」否，乃祖归国，赏以今爵。弈世承华，休荣弥着。」君有拔群之奇，挺世之用，神风魁崖，机悟高」绝。少被朝命，为奉朝请牧王主簿员外散骑」侍郎给事中，从龙骧府上佐，迁杨州车骑大」将军府长史，带梁郡太守。在边有暐略之称。」转授清河内史。此郡名重，特以人举。不幸遇」疾，以正光元年七月廿五日薨于河内城。朝」廷追美，诏赠持节左将军平州刺史。非至行」感时，熟能若此。以庚子之年玄枵之月廿六」日丙申葬于本乡温城西十五都乡孝义之」里。刊石志文而为辞曰：」君侯烈烈，玉操金声，高风愕愕，屡历徽荣。奄」然辞往，没有余馨，镌兹泉石，用铭休贞。北京图书馆藏拓
（志石为小碑形，圆首。）
【铭文】君讳璧，字符和，勃海条县广乐乡吉迁里人也。其先李耳，着□经于●周。」灵神叶，辉弓剑于盛汉，载籍既详，故余略焉。高祖司空，道协当时，行和州国，」登翼王庭，风华帝阁。曾祖尚书，操履清白，鉴同水镜，铨品燕朝，声光龙部。祖东莞，」乘荣违世；考齐郡，养性颐年；并连芳递映，继宝相辉。君缔灵结彩，维山育性，韵宇」端华，风量渊远，俶傥不羁，魁岸独绝，猛气烟张，雄心泉涌，艺因生机，学师心晓。少」好春秋左氏传而不存章句，尤爱马班两史，谈论事意，略无所违。性严毅，简得言，」工赏要，善尺牍。年十六，出膺州命，为西曹从事。十八举秀才，对策高第，入除中书」博士。誉溢一京，声辉二国。昔晋人失驭，群书南徙。魏因沙乡，文风北缺。」高祖孝文皇帝追悦淹中，游心稷下，观书亡落，恨阅不周，与为连和，规借完典。而」齐主昏迷，孤违天意。为中书郎王融思狎渊云，韵乘琳瑀，气轹江南，声兰岱北，耸」调孤远，鉴赏绝伦，远服君风，遥深纻缟，启称在朝，宜借副书。转授尚书南主客郎，」迁浮阳太守。分竹一邦，绩辉千里。以母忧去任，戚深孺慕。服阕。中军大将军彭城」王翼陪鸾驾，振旆荆南，召君为皇子掾。参算戎旅，谋协主襟。府□除司空掾。毗赞」台阶，增徽鼎味，每辞父老，申求乡禄。高阳王亲同鲁卫，义齐分陕，出镇冀岳，作牧」赵燕，除皇子别驾，兼护清河勃海长乐三郡，衣锦游乡，物情影附，既而谣落还私，」卧侍闲宇，京兆王作蕃海服，问鼎冀川，君逆鉴祸机，潜形河外。镇东李公出军□」北，都督六州，扫清叛命。复召君兼别驾，督护乐陵郡。君心希禄养，复乞史住州频」表言，朝心未允。于时政出权门，事由外戚，君千里遥书，群公交辙，坐使诸王，情深」具托。寻丁艰穷，沉哀乡地，栖游漳里廿余年。是故零员亡次，落绪失源，妖贼大乘，」势连海右。州牧萧玉，心危悬旆，闻君在邦，人情敬忌，召兼抚军府长史，加镇远将」军东道别将。众裁一旅，破贼千群，漳东妖丑，望旗鸟散。太傅清河王外膺上台，内」荷遗辅，权宠攸归，势倾京野，妙简才贤，用华朝望，召君太尉府咨议参军事。献赞」槐庭，风辉天阁，虽希逸之佐广陵，无以过也。天道芒昧，报善无闻，不幸遘疾，春秋」六十，以魏神龟二年岁己亥春二月辛亥朔廿一日辛未卒于洛阳里之宅。正光」元年冬十二月廿一日迁葬冀州勃海郡条县南古城之东堈。山垄之体，义兼迁」缺，勒金石于泉阿，令声猷而不灭。其辞曰：」至人窅眇，理绝名况，伊君之先，江海匪量。潜魂柱下，飞声泗上，训丘教僖，玄」言以畅。灵神叶，传芳不已，漳海降祥，笃生夫子。学贯丘传，艺洞迁史，观物」昭心，闻风晓理。宾王流誉，升名鸾池，齐依江●，魏薄桑湄。荣风未曙，云长已」知，登员宪●，分竹海湄。投影台庭，披绣还乡，物情耸附，宾友生光。?击大乘，」猛气烟张，献轨宰门，槐风增芳，呜呼天道，芒昧靡分，空传余庆，报善无闻。遥」途未亢，逸影已沦，骨落青松，魂追白云。无常之理，义兼山冢，释之谏汉，文□」心动，汲茔纪襄，鲁坟旌孔，镌铭泉阴，永昭芳涌。
【志阴】曾祖佑，燕吏部尚书。」曾祖亲广平游氏。」祖雄，东莞太守。」祖祖北平阳氏，父璆，」御史中丞。」父景仲，州主簿，齐郡太守。」母辽东公孙氏，字佛仁。」父楚书，著作郎。」妻荧阳郑氏，字润英。」父冀，司州都州主簿。」息男子贞，年十五。」息女孟猗，年十八，适」荧阳郑班豚。」息女仲猗年十七。北京大学图书馆藏拓
【志盖】阙
【铭文】魏故世宗宣武皇帝第一贵嫔夫人司马氏墓志铭」夫人讳显姿，河内温人，豫郢豫青四州刺史烈公之第三」女也。其先有晋之苗冑矣。曾祖司徒琅邪真王，垂芳绩于」晋代。祖司空康王，播休誉于恒朔。父烈公，以才英俊举，流」清响于司洛；杖钺南藩，振雷声于郢豫。夫人承联华之妙」气，育窈窕之灵姿；闲淑发于髫年，四德成于笄岁。至于婉」娩织紃，早誉宗闺；洁白贞专，远闻天阁。帝钦其令问，」正始初敕遣长秋，纳为贵华。夫人攸归遘止，能成百两之」礼；潮服常清，弗失葛覃之训。虔心奉后，令江汜再兴；下●」嫔御，使螽斯重作。帝观其无嫉之怀，感其罔怨之志，未几迁命为第一贵嫔夫人。自世宗升遐，情毁过礼，食减」重膳，衣不色帛。方当母训众媵，班轨两宫；而仁顺无征，春」秋卅，正光元年十二月十九日薨于金墉。二年岁次辛丑，」二月己亥朔，廿二日庚申倍葬景陵。六宫痛惜，乃作神铭。」其词曰：」瑜生高岭，宝育洪渊，世隆道贵，乃长贞贤。情陵玉洁，志原」冰坚，彰婉奇岁，显淑笄年。翔鸣陋野，声闻上日，尸鸠在帷，」累功钦质。灵龟定祥，长秋纳吉，之子攸归，宜其帝室。作」注天江，虽劳靡愠，如彼关睢，哀如不?。心噣众嫔，嘒然斯顺，小星重风，螽斯再训。既明善始，当保令终，如何不吊，奄」谢清融。形归长夜，魄返余风，勒铭玄石，寄颂泉宫。北京图书馆藏拓
【额】穆君墓」志之铭
【铭文】魏故东荆州长史征虏将军●川太守穆君墓志铭」君讳纂，字绍业，洛阳人也。侍中大尉公黄钺将军宜都贞公崇之后，」冠军将军散骑常侍正国之孙，司徒左长史驸马都尉长成之子。高」祖跋，爰登太尉而七曜贞明。曾祖寿，乃作司徒而五品克逊。其德礼葳蕤，洪勋彪炳，既陆离于篆素，不复具详焉。君资岳浊之秘灵，体重」明之纯粹，挺琳琅以秀影，蕴众美而成妙。至如孝踰江夏，信重黄金，」百练不销，九言克慎；固自幼如老成，形于岐嶷矣。皇子高阳王之为」太尉公，盛简门彦，以备行参军。时有结驷而求者。君高枕而应显命。」又南荆州刺史桓叔兴蛮夷狂勃，背国重恩，归投伪主。时召君为东」荆长史加前将军，统军追贼。君弛文振武，抚众维恩。士不衔枚而自」嘿，马阙果而能强。追战克捷，横尸掩路。君又好文而能武。文随风举，」武逐云奔。若乃锋谈电飞，兴连云水，皆率然巧妙，辞旨攸攸。先觉之」士，盛以为王佐之才。若使永保遐龄，未可知也。而昊天不吊，景命云」徂，折玉岭之芳枝，落中天之素月。春秋卅，鹍大魏正光二年二月己」亥朔十八日丙辰卒于京师宜年里宅。朝廷追伤，特赠●川太守。吊」问缤纷，相望于路。廿八日丙寅迁窆景陵之右，往而不反，呜呼哀哉。」君秀而不实，中遇严霜，曾落颜生之盛彩，复没天子之雄光。何以述」之，铭石泉堂。素骨逐玄泉而尽，清风与白日俱扬。其辞曰：」惟海之渊，惟岳之浚，渀湛万寻，蒙笼千刃。寔生夫子，因心作训，总角」金箱，栽冠玉振。昔在简子，有珍斯名，君之立德，恭允笃诚。秋月开霄，」子与分明，长松入汉，子与分贞。瞻彼洛矣，其水汪汪，叔度百顷，君亦」洋洋。方崇上爵，以副含章，如何如何，哲人其亡。长杨森耸，高松半云，」荒丘芜没，寒隧无春。何其一旦，此地安君，暮门风噎，为是啼人。倒月」如电，崩流迅疾，天地讵央，君生已毕。旌挽飘飘，悲悲栗栗，不悟黄埃，」覆君素帙。生荣死哀，自古先民，朱帐渐疏，白杨巳亲。勒铭九泉，川馥」清尘，金石虽朽，德音恒新。北京图书馆藏拓
【志盖】阙
【铭文】大魏正光二年岁在辛丑，三月己巳朔，」十七日乙酉。魏宫品一太监墓志铭」监讳字华仁，定中山人也，故太原太守」刘银之孙，深泽、北平二县令刘?之女。」家门倾覆，幼履宫庭，冥因有期，蒙遭苏门之业。禀性聪叡，忤怀晓就，志密心恭，」蒙驰紫幄。积懃累效，款策四纪，宠赏无」愆之戾，赐宫典禀大监。春秋六十有二，」春正月，卒于洛阳宫。内愍宿心，持旨赠第一品。春三月，迁窆于陵山。?车」葬具，增加千数，吉凶杂乐，队送终宅。同火人内傅母遗女，痛念松年之契，悲悼感结，故刊玄石，述像德音。其辞曰：」照照兰蕙，荧荧独芳，临霜吐馥，冬年表香。金菊易摧，不能永康，人何不寿，一旦」乖堂。永辞人壤，褰步他乡，亲悲号哭，涕泪月将。刊石玄记，千载铭章。」大魏正光二年三月十七日造。北京图书馆藏拓
【志盖】阙
【铭文】魏故宫御作女尚书冯女郎之志」女郎姓冯，讳迎男，西河介人也。父显，为州别」驾。因乡曲之难，家没系官。女郎时年五岁，随」母配宫。慎言督过，盖其天姓，窈窕七德，长而」弥甚。年十一，蒙简为宫学生，博达坟典，手不」释卷。聪颖洞鉴，朋中独异。十五蒙授宫内御」作女尚书，干涉王务，贞廉两存，称莅女功，名」烈俱备。姿容婉淑，众丑怨其媚；妇礼弗●，群」女姤其贞。顗其终始，以保天寿。春秋五六，寝」疾不喻，昊天不吊，奄辞明世。大魏正光二年」三月十八日亡于金墉宫。初沃落葩，始红坠」色，酸感路人，痛缠近戚。其月廿六日窆于洛」阳之山陵。母弟号悼，亲侣哽噎，其辞曰：」●●七德，妇礼浓浓，如何桃年，奄●上容。弃」斯窈窕，忽归堙松，如可●子，不遂心匈。永榇」下泉，悲塞上冲。北京图书馆藏拓
【志盖】魏宫品一墓志铭
【铭文】大魏正光二年岁在辛丑，三月己巳朔，」廿九日丁酉。宫第一品张墓志铭」讳字安姬，兖东平人也。故兖州刺史张基之孙。济南太守张?之女。年十三，因」遭罗难，家戮没宫。年廿，蒙除御食监。厉」心自守，莅务有称。后除文绣大监，于时」度当明件。上知其能，复除宫作司。春秋」六十有五，因抱缠疹，绸缪弥久，医寮白」方，转加增惙。昊天不吊，奄焉上世。春二」月，卒于洛阳宫。内愍宿懃，旨赠第一」品。春三月迁窆于陵山。鸣?奏乐，队送」终宅。亲爨悲悼，痛念心髓。形去响无，刊石述音。其辞曰：」荧荧兰蕙，其华美矣，独颖芳臻，茂而不」始。如何生世，奄乖人理，亲号躄踊，五内」摧圯。故刊玄石，铭着千纪。北京图书馆藏拓
【志盖】阙
【铭文】惟大魏正光二年，岁次星纪，月管南侣，廿」日乙酉。傅姆姓王，讳遗女，勃海阳信人。」夫幽州当陌高，字雒阳，官为深泽令，与刺」史竞功亢衡，互相陵压。以斯难踬，遂入宫」焉。女质禀妇人，性粹贞固，虽离禁隶，执志」弥纯，尤辨鼎和，是以著称。故显祖文明」太皇太后擢知御膳。至高祖幽皇后，见」其出处益明，转当御细。达世宗顺后，善」其宰调酸甜，滋味允中，又进尝食监。至」高太后，以女历奉三后，终始靡愆，蒋训紫」闺，光讽唯阐，故超升傅姆焉。又赐品二。年」八十三，终于洛阳宫。上追愍之，赠品一，」赉东园秘器及辒辌车。奉终之具，一皆资」足。瘗于终宁陵之北阿。故镌石刊记，以诒」后昆云尔也。北京图书馆藏拓
【志盖】魏品一墓志铭
【铭文】女尚书王氏讳僧男，安定烟阳人。安定太」守觥之孙，上洛太守那之子。地华泾陇，望」带豪冑。男父以雄侠罔法，渡马招辜，由斯」尤戾。唯男与母，伶丁奈蓼，独入宫焉。时年」有六。聪令韶朗，故简充学生。惠性敏悟，日」诵千言，听受训诂，一闻持晓。官由行陟，超」升女尚书，秩班品三。能记释嫔嫱，接进有」序，克当干心。使彤管扬辉，故锡品二。天不」报善，歼兹良哲，年六十八，终于大魏金墉」宫。上以男历奉二后，宿德者懃，又追」赠品一，赐东园秘器及辒辌车。丧之资费，」皆取公给，瘗于终宁陵之北阿。丰约折中，」一从礼制。故镂石刊号，诒之来昆云尔。」惟大魏正光二年，岁厘星纪，月侣无射，廿日乙卯记。北京图书馆藏拓
【铭文】魏故使持节平东将军冀州刺史勃海定公封使君墓志序」祖懿，燕左民尚书德阳乡侯，魏都坐大官章安子。」父勖，太原王国左常侍。夫人中山郎氏。父和，凉明威将军。」无子。四从兄勃海太守鉴以第五子继。」君讳魔奴，勃海修人也。其先粤自颖阳，是迁河朔。本枝盛乎刘魏，洪」统茂乎晋燕。祖尚书，声猷峻邈，二代归美。考常侍，志业淹畅，一世推」高。君幼集生艰，早离家难，所蒙克济，唯君而已，伶俜辛毒，实备尝焉。」然玉折丹摧，匪移其性，清芬素誉，直置能远。调为内行内小，任实闺」帷，职惟文秘，夙霄懃慎，上甚奇焉。既而辰序愆阳，自春弥夏，遍祈」河岳，莫能致感。帝幄帷矜，宸居以轸。流连罪己之言，殷懃拯生之」计。议者佥云：张掖郡境，实有名山，灵异斯凭，烟雨攸在。西州冠冕，旧」所奉依。宜遣缙绅一人，驰驲往祷。惟灵飨德，傥或有征。上曰：有封」君者，侍朕历年，诚懃允着，迹其忠亮，足动明灵。可备珪币，遣之致请。」君于是奉旨星驰，受言云骛。深诚克应，至虔有感。惟馨未彻，俾滂」已臻。上大悦。即加建威将军，赐爵富城子。寻迁给事中，北朝此职第」三品也。又除使持节冠军将军怀州刺史，进爵高城侯。揽辔驰风，褰」帷树政。孀孤饮惠，氓俗怀仁。以疾乞解，优旨征还。降年不永，以太」和七年冬十一月九日薨于代京，时年六十有八。君性履淹详，谈笑」温雅，方也能同，通而不杂。及其入参帷陛，出膺麾旆，嘉声已显，茂绩」斯昭。方当式协衡文，克调衮曜，道悠运促，朝野酸嗟。有诏赠使持节」平东将军冀州刺史勃海郡公，谥曰定，礼也。八年春二月，窀穸于代」郡平城县之桑干水南。属皇家徙驭代洛云。遥方来拜，事成艰敻。」维正光二年冬十月乙丑朔廿日甲申改葬于本邑。夫人郎氏亦同」徙窆。辰代无舍，陵壑有移。实宜备述声徽，式流伊古。但事历家祸，先」茔靡记，今段云迁，终天长隔。斯乃存亡之所永痛，昭晦之所难忍。是」以直书遗迹，不复立铭云。河北景县出土。见《考古通讯》一九五七年第三期《河北景县封氏墓群调查记》。
【志盖】阙
【铭文】大魏宫内司马高唐县君杨氏墓志」内司杨氏，恒农华泠人也。汉太尉彪之裔」冑，北济州刺史屈之孙，平原太守景之女。」因祖随宦，复旅清河。皇始之初，南北两分，」地拥王泽，逆顺有时，时来则改，以历城归」诚，遂入宫耳。年在方笄，性志贞粹，虽遭流离，纯白独着，出入紫闺，讽称婉而。是以」文昭太皇太后选才人充宫女，又以忠谨」审密，释典内宗，七拓孝敬，天然能使，边豆」静嘉。迁细谒小监。女功紃综，巧妙绝群，又」转文绣太监。化率一宫，课艺有方，上下顺」厚，改授宫大内司。宣武皇帝以扬忠懃」先后，宿德可矜，赐爵县君，邑兮高唐。天人」芒昧，子长昔慨，不幸早折，薨于洛阳宫，」年七十。合宫悲愍，同声凄泪，遂相与镌铭」刊诔，记号云尔。其辞曰：」照照哲人，灼灼华名，善始令终，克俊克诚。」播兹茂称，内司有杨，其称伊何，孝敬自天，」兴斯宗柘，嘉豆笺笺，克广德心，课艺有肩。」上下虔虔，勖力勉欤，不幸号折，合宫悲泪。」克石刊号，以诒来视。」正光二年岁次星纪十一月乙未朔三日丁酉记。北京图书馆藏拓
【志盖】阙
【铭文】魏故张府君墓志铭」君讳卢，字香卢，冯翊高陆人也。乃祖先父，埋根三辅，」殖德关西，冠冕相承，方伯不绝。考武卫，姚氏祚终，翻」然依化，蒙国宠御，侧在内侍，为给事阿干。其功未酬，」奄尔倾背。主上钦惜，赐赠并州刺史。君藉斯基，遂仕」圣世，襄威将军大将军府司马。时萧氏纂宋，帝忿」斯逆，命广阳王元嘉而讨不义。以君文昭武烈，才务」过人，任为偏将，以先启行。苌旌远拂，直扫准南，申诏」伐罪，振旅还北。帝嘉勋绩，除中山太守。罢职停家，」随京迁洛。春秋八十有三，薨于京师。夫人慈孝，老而」弥笃，临终明悟，不忘妇道。行年八十，同月而俎。合葬」窆于瀍涧之东。道俗痛惜，乃作铭曰：」于穆斯公，德义显著，忠孝露彰，唯功是务。帝怒兴」师，提戈踊起，立勋扬名，聿修光趣。寿越期颐，文武备」具，志年老彭，祸酷奄据。夫人恭慈，礼仪有度，昊天不」吊，外内俱去。呜呼痛哉，并潜幽处。」七世祖既，前魏凉雍二州刺史。」六世祖●，光禄大夫。高祖遐，凉州刺史。」曾祖瑀，晋扶风太守。祖雅，苻氏秦州刺史。」父善，姚武卫将军。夫人恒农刘氏，讳法珠。」正光三年岁次壬寅三月癸巳朔廿三日乙卯造。北京图书馆藏拓
【志盖】阙
【铭文】魏故充华嫔卢氏墓志铭。谥曰昭。」嫔讳令媛，范阳涿人，魏司空容城成侯之十一世孙，录事府」君之元女。衣冕盛于累朝，风猷懋于弈叶。固以昭晰简牍，纷」纶秘图，冠盖缙绅，羽仪邦国者矣。嫔膺积善之余庆，禀妙气」于山川。爰始设帨，灼然秀异，姿见详密，举动温华，故以擅彩」平林，标声灌木。年甫九龄，召充椒掖。天不慭遗，构疾弥留。正」光三年龙集壬寅，夏四月壬戍朔，十六日丁丑，卒于京室，时」年十二。以其月卅日辛卯窆于芒山成周西北廿里。铭曰：」姜水激波，大风扬烈，且清且素，载抟载●。迈种无巳，龟符相」迭，显焉必大，宜哉仍世。仍世克昌，遂衍英芳，萋萋莫莫，日就」月将。修姱窈窕，玉莹金相，似星环极，如日照梁。苹藻毕闲，蒲」椒洞启，九十其仪，三千其礼。玉钩曜室，金纽映陛，朝露溘尽，」山原共体。共体无际，山原有归，灵修眷命，改物迁衣。乐池一」尽，就馆长违，空嗟佪顾，帷中是非。」曾祖度世，字子迁，散骑常侍太常卿使持节镇远将军济州」刺史固安惠侯。夫人清河崔氏。父赜，散骑常侍大鸿」胪卿使持节平东将军青冀二州刺史清河侯。」祖讳渊，字伯源，散骑常侍尚书始平王师秘书监使持节安」北将军幽州刺史固安懿侯。夫人赵郡李氏。父孝伯，」散骑常侍尚书使持节平西将军泰州刺史宣城公。」父道约，字季恭，今司空录事参军。妻荧阳郑氏。父道」昭，国子祭酒秘书监使持节镇北将军光青相三州刺史文」恭侯。北京图书馆藏拓
【志盖】盖为莲花、龙纹，四角四怪兽。依次题铭为：唅螭、拓仰、攫天、拓远。
【志侧】志四侧题铭自右侧起依次为：乌获、礔电、玃撮、挠撮、掣电、欢?、寿福、回光、捔远、长舌、挟石、发走、获天、啮石。
【铭文】魏直阁将军辅国将军长乐冯邕之妻元氏墓志」夫人元氏，河南郡洛阳县崇恩里人也。昭成皇帝之曾孙，常山康」王之长孙，司空文献公之元女。宗柯庵蔼，拂于上天，本枝联绵，接于」辰绪。盖轩皇之派流，仓精之别裔。用能郁映寰中，扶疏六合，代承五」运，迭用三正，河图洛玺，世袭相传。故以彪炳玉牒，照灼金书，竹帛己」彰，可略而言也。夫人禀纯粹之精，资贞顺之操，贵连王姬，美兼桃李，」材貌不群，神明秀异，秉四德以基厥身，执贞高而为行本。体备温恭，」聪慧在性，家诫女传，径目必持，凡所闻见，入赏无漏。每览经史，睹靖」女之峻节，觌伯姬之谨重，未始不留涟三覆，慕其为人也。令仪令色，」风流之盛攸归，声曜闺庭，誉闻王族。年廿有一，越嫔冯氏。母义三恪，」道着二王，肃穆闺闱，见重君子。乃言曰：吾少好讽诵，颇说诗书。而诗」刺哲妇，书诫牝鸡，始知妇人之德，主于贞敏，不在多能。于是都捐庶」业，专奉内事，酒醴自躬，组紃由己，饮膳之味，在调必珍，文绣裁缝，径」手则丽。三徙之流，莫不遵其风教；内外宗妇，于是访其容仪。是使长」息向冠，台府垂辟。二女未笄，皇子双娉，虽复妫姜取贵，杞宋见珍，何」以加也。夫人孝性自衷，情理天发，少遭闵凶，忧穷相仍，泣血历年，遂」成心病。服制既除，疗疚温汤，无效如还，中路弥甚。春秋卅有八，以大」魏正光三年四月壬戌朔日卒于艾涧之候庭。声悲风楚，气结行云，」京师追柩，车盖连箱，莫不涕洒长衢，泪增伊洛。以其年十月廿五日」葬于景陵之南岗。乃斲志埏门，言归实录，宣述景行，题记氏族，托金」石之不朽，庶德音之长烛。其词曰：」赫赫帝宗，与日比盛，光光后族，方月均映。同类相求，咸恒结庆，男女」礼感，人伦攸正。合卺同牢，一齐无改，偕老为期，百年相待。长短殊命，」夭寿异等，淑媛遍雕，金夫独在。没世何早，弃此众孤，哀哀稚子，永擗」呜呼。去兹昭路，逝轸幽途，镜尘象箧，香灭金炉。委魄泉扃，延宵无极，」草繁丘垄，苍芒谁识。刍童来践，牧竖斯陟，拱木易吟，悲风难息。北京图书馆藏拓
【志盖】阙
【铭文】□魏正光三年岁次壬寅十二月己未朔廿六日壬申故镇」远将军统军将军（下泐）」君讳道忠，字周子，荥阳开封人。周文王之裔，郑桓公之后，魏将作大匠浑之十世孙也。本枝硕茂，跗萼重晖，冠冕相仍，风」流继及。祖以清静为治，化洽汾榆。考以德礼铸民，爱留海曲。君克膺纯粹，载挺珪璋，美行着于弱年，嘉誉盛于冠日。」太和在运，江海斯归，理翰来仪，择本以处。始为高阳王国常」侍，所奉之主即承相其人，虽义在策名，而遇同置醴，邀循任重，贰职惟才。转卫尉丞加明威将军，抑而为之，非所好也。会五营有缺，俄意在焉，事等嗣宗，聊以寄息。徙步兵校尉本邑中正，迁镇远将军后军将军。君气韵恬和，姿望温雅，不以臧否滑心，荣辱改虑，徘徊周孔之门，放畅老庄之域，澹然简退，」弗竞当涂。天道茫茫，仁寿无证。春秋卌有七，以正光三年十」月十七日卒于洛阳之安业里宅。知时识顺，临化靡伤，启予在言，素俭为今，古之君子，何以尚兹。越十二月廿六日窆于荥阳山沥石涧北。乃铭石泉阴，式昭不朽。其辞曰：」河颍之乡，史伯称祥，朅来胥宇，太启封疆。国风已细，家业嗣昌，或潜或跃，令问令望。于穆不已，实生夫子，皎皎百练，昂昂千里。栖息典经，骋骛文史，润彼璠玙，馥兹兰芷。闲平出世，玉帛求人，薄言委质，义等师臣。帝居崇秘，警卫惟夤，既参关键，仍奉钩陈。虽则钩陈，亦孔之贱，我有一尊，心无两战。风催夜烛，弦驱晓箭，奄就北京，遂同南面。荒茫宿草，森沉宰木，迥绝人群，朋嚾羽族。形归泉壤，声留简牍，靡畏樵苏，岂悲陵谷。北京图书馆藏拓
【志盖】阙
【铭文】大魏正光四年正月十六日。」夫人讳元华，字遗姬，清河人也。高祖孟君，宋」车骑将军江州刺史。风识渊沉，少为文靖。宗」祖宋征虏将军交州刺史。祖宋黄门侍郎。少」播令誉，时诏遣在秘，造撰文史。父太常卿。器」量渊博，超忽绝世，时人谗潜，诏敕除齐州」刺史。情以不分，遂在州岳，治计立不果，实时」瓦尽。长女华，少有令姿。主上太武皇帝闻」之，即召内侍。径历五帝，后蒙除细谒大监。年」过七十，以正三年十二月薨于洛阳宫。葬」在西陵。以孟夫人志行贞操，内侍清结，殒命」之辰，内外痛惜，莫不涕泣。故立铭刊石云尔。北京图书馆藏拓
【志盖】阙
【铭文】魏故假节督洛州诸军事龙骧将军洛州刺史河南元使君之墓」志铭」高祖世祖太武皇帝。」曾祖侍中中军大将军参都坐事临淮宣王。」祖使持節侍中都督荊梁益雍四州諸軍事征西大將軍領護?」戎校尉雍梁二州刺史臨淮懿王。」父持节督齐州诸军事冠军将军齐州刺史临淮康王。」君讳秀，字士彦，河南洛阳都乡孝悌里人，康王之第二子也。君禀」黄中之逸气，怀万顷之渊量，器宇深华，风尚虚远，清简闲素，才见」通?。故早树声徽，幼播令誉，好读书，爱文义，学该图纬，博观简牒，」既精书易，尤善礼传，栖迟道艺之圃，游息儒术之薮；虽伯业不倦，」宣光从横，无以尚也。及垂缨延阁，握兰礼闼，科篆载辉，奏记彪炳；」元瑜谢其翩翩，广微惭其多识。若孝家忠国之性，友爱密慎之风，」此乃夙禀生知，得之怀抱。方将簪貂执笏，左右帷扆，追茂实于绵」古，流英声于后载。而福善无征，余庆空言，落飞月于中天，坠逸翮」于霞路。正光三年秋八月庚午卒，春秋三十三。四年二月甲申葬」于北芒之西岗。泉扃一夜，千祀不晨，陵谷傥移，埏隧更迁，故铭石」幽壤，饰旌遗尘。其词曰：」分光若水，析彩丹陵，连华昆岫，通辉玉绳。葳蕤休绪，俊乂其兴，幼」挺芳质，夙表奇征。素情霞举，清猷日升，桂馥兰芬，露湛珠凝。述遵」典诰，儒训是膺，艳辞泉涌，藻翰云蒸。秘室延誉，会府著称，敬踰墙」走，慎越履冰。方骋长衢，克隆茂绩，逸骥未骖，龙驾巳夕。倏同逝波，」忽如过隙，万古何往，千祀焉适。素幕夜褰，悲挽晨凄，既首埏路，将」即尘灰。金釭歇灭，组帐幽摧，镂石深壤，旌德铭哀。北京图书馆藏拓
【志盖】阙
【铭文】魏故齐郡王妃常氏墓志铭」妃讳季繁，侍中太宰辽西献王澄之曾孙，辽西公冏之季女。其先河」内温人。永嘉之末，乃祖避地，遂居辽西郡之肥如县焉。初照皇太」后籍圣善之德，正坤元之位，阿保」高宗，母仪天下，惠训迈于当时，洪勋济于来世。朝廷式稽旧章，褒崇」懿戚，是以王爵加隆于父兄，世禄广贻于子侄。虽丁傅扬光于盛汉，」羊庾振赫于有晋，无以过也。妃生禀淑灵之气，弱表柔敏之姿，怀琬」琰而发晖光，蹈肃雍以穆贞懿。故明慧之鉴，允昭于载卞之春，恭顺」之规，克懋于未笄之日。实所谓四训凝湛，七行昭宣，蕈葛伦功，流淇」比德矣。年廿五，作嫔故龙骧将军通直散骑常侍齐郡王佑。所奉大」太妃即妃之从姑也。永平之季，齐王出为持节督泾州诸军事征虏」将军泾州刺史，薨，赠平东将军冀州刺史，谥曰敬。妃祗事慈姑，缉厘」阴教，夙夜无违于妇道，终始不愆于礼度。是使柔政光被于远迩，美」化洋溢于邦国者，诚由厥姑严诲之有经，抑亦妃赞谐之所致也。暨」妃姑薨殒，齐王徂弃，遗胤藐孤，负荷危缀。妃内抚惸弱，外穆亲宗，理」物必究其诚，推心每极其恕。不以浮华妨女功之用，不以私恩害家」道之正，恂恂如，肃肃如，实可以踵烈樊孟，系美妫任者已。方享远期，」以融至善，而闵天不吊，凶祸荐臻，遘疾未旬，大渐惟棘。正光三年岁」次壬寅正月十九日薨于洛阳照洛里第，年卌有三。粤四年二月戊」午朔廿七日甲申启齐王之墓而合葬焉。以陵谷有移，乃作铭志之。」其词曰：」浚源澄澈，曾构丰崇，庆昭阴德，功烈柔风。联华戚闬，郁美公宫，粹仪」惟远，淑问载融。黄鸟集灌，毖水流淇，结襟辽馆，释憬蕃闱。祗勖恭懿，」肃事宣慈，循图习礼，顾史陈诗。举言贻范，率行成则，政立闺阃，化形」邦国。与仁芒昧，报善冥默，飞辔晨驱，游尘夜塞。玄房洞启，素柳禁攒，」环佩辍响，黼帐栖寒。高松煜煜，厚穸曼曼，有镌金石，肃绝椒兰。北京图书馆藏拓
【志盖】阙
【铭文】魏故镇远将军前军将军赠冠军将军正平太守元君之墓志铭」君讳仙，字延生，河南洛阳人也。大宗明元皇帝之曾孙，使持节」侍中都督秦雍泾梁益五州诸军事卫大将军雍州刺史内都大」官开府仪同三司苌安镇都大将乐安宣王之孙，使持节侍中都」督秦雍泾梁益五州诸军事卫大将军开府仪同三司苌安镇都」大将内都大官使持节侍中都督冀定幽相四州诸军事开仪同」三司定州刺史乐安简王之第四子也。君禀三珠之叡气，承八桂」之余风，馨香发于竹马之年，令问播于纨绮之岁。而器寓巍巍，千」刃未足况其高；心途浩浩，万顷不得拟其博。虽世承皇孙之贵，」家积千金之富；●骀支步，不愿如龙之饰；涷练为袍，无羡若月之」华。故宗党服卞远大，乡里钦其素风。太和中起家为散骑。又博园」始开，龙楼初辟，君以孝敬光于闺门，忠清着于朝野，擢为太子舍」人。寻转员外散骑侍郎给事中轻车将军司空皇子中兵参军。及」珥笔云闺，曳裾楚席；清誉之德，超孟公而独绝；风流之称，迈申穆」而不追。俄迁员外常侍镇远将军前军将军。虽金珰曜首，紫绶明」腰，荫则皇孙，贵为通宦，约身转敬，降志惟卑，谦虚接物，泯然无」际。方振缨天阙，高步帝宫，而冥造无心。春秋五十，以大魏〔正光〕二年八月廿二日寝疾薨于第。圣上悼贤，朝悲仁，故赠冠军将」军正平太守，谥曰贞，祭以少牢。四年二月廿七日甲申葬于景陵」之东阿。泉门一闭，白日伦光，行闻鸟思，日见松苌，魂兮焉在，刊石」留芳。乃作铭曰：」资玉昆山，承珠海岸，层峰罔极，苌漪无畔。之子诞生，禀兹灵干，温」明类玉，觅富如汉。龆年结誉，丱岁风流，器延世赏，德为时求。始登」凤阙，即入龙楼，重官遂积，好爵方收。铅童伺户，金鸡候晨，涂车寝」驾，丝竹委尘。今人从古，古从今人，不图泉石，谁识其新。北京图书馆藏拓
【志盖】阙
【铭文】魏故宁远将军炖煌镇将元君墓志铭」君讳倪，字世弼，司州河南郡洛阳县都乡照明里人。」太祖道武皇帝之玄孙，左光禄大夫吏部尚书大宗正」卿领司宗卫将军定州刺史南平王之叔子。年廿九拜员外散骑侍郎。太和廿一年二月寝疾卒于洛阳照明里宅。」蒙赠宁远将军炖煌镇将。春秋卅四。以今正光四年岁次」癸卯二月戊午朔廿七日甲申迁葬于景陵东山之阳。乃」作铭曰：」国灵锺美，开英帝族，载挺伊人，温其如玉。皇室千里，」清高出俗，匪直才孤，亦唯俊独。爰始入仕，民誉斯盛，逶蛇」自公，退食从政。大道是遵，行非由径，德音式昭，明心克镜。」一世百龄，登之者罕，命有随遭，寿亦修短。岁路未央，遐年」讵满，之子离灾，生涂中断。贵贱同尽，熟异王孙，埋灵灭识，」委魄荒原。人乡稍远，鬼穸长昏，镌声金石，用慰沉魂。」高祖道武皇帝。曾祖广平王。祖使持节都督凉州」及西戎诸军事领护西域校尉征西大将军仪同三司凉」州刺史南平王，谥曰康王。祖亲南安姚氏，万年县君伯」之次。父左光禄大夫吏部尚书大宗正卿领司宗卫将」军定州刺史南平王，谥曰安王。母太原王氏，谥曰恭妃。北京图书馆藏拓
【志盖】阙
【铭文】魏故龙骧将军元公墓志铭」君讳引，字马璁，河南洛阳人也。昭成」皇帝之冑，常山王之曾孙，使持节征西」将军豳州刺史之元子。年十八除虎贲中」郎将。高祖迁京，转直后，俄迁直阁将军」龙骧将军。春秋卌有三，太和廿有四年，」寝疾卒于洛阳静顺里宅。以正光四年」岁次癸卯二月戊午朔廿七日甲申葬」于西陵。乃作铭曰：」三律托神，灵工造极，风辰提鸟，伊年禹」稷。惟公诞哲，命天燮日，翼溢通幽，夜」乡入职。虑根玄表，施若春情，温齐霜景，」峻洁秋贞。义高必举，微德无轻，朝庶式」仰，令问垂声。器谢山功，邦维丧宝，风断」气谷，原悲碎草。阴户长昏，名俱日造，敬」播魂丘，幽明载道。北京图书馆藏拓
【志盖】阙
【铭文】魏故襄威将军汝南太守元君墓志」君讳敷，字普乐，河南洛阳人也。乐安简王之季」子，乐安宣王之孙，大宗明元皇帝之曾孙也。」若夫太一开辟之原，云门俊彦之美，故以琼〔注〕柯」紫引，绵于竹帛。年五十有五，始应诏命，□抚汝」南郡。敷善政于汝俗，播礼教于四民。而报善无」征，歼兹秀哲。甫龄六十，以正光三年二月廿二」日终于治所。四年二月廿七日甲申窆于瀍涧」之滨。痛仁德之殒远，伤慈颜而仰追。琢玄石以」记号，附寸豪以申辞。」愔愔哲士，令仪令干，独抱兰瑱，志（下残）」未舒，神颜冰散，巷陌悲泫，乡邑（下残）」惠下慈仁，有道可钦，有德可（下残）」我君，清俭守节，邵响远闻，（下残）」正光四年二月戊午（下残）北京图书馆藏拓
　　〔注〕琼，原石作●，据文义当为琼字。
【志盖】阙
【铭文】大魏元宗正夫人司马氏志铭」夫人姓司马氏，河内温人也。司徒杨州刺史琅琊贞」王之曾孙，司空冀州刺史琅琊康王之孙，镇远将军」南青州刺史纂之长女。夫人女工妇德，聿修无倦。」〔注〕年廿四，归于元氏。二族钦风，两门称美。余庆徒言，春」秋廿有七，正光三年岁在摄提六月辛酉朔五月乙」丑薨于第。正光四年岁次癸卯三月丁亥朔廿三日」己酉葬于洛阳之西山，瀍水之东。黯黯深泉，茫茫大」夜，幽扃一罢，千龄永谢。乃裁铭曰：」资灵命氏，重岩累构，其德唯新，厥宗伊旧。金行造历，」天临海富，本枝弈世，瑶华金秀。殷亡其鹿，微子归周，」晋失其鼎，乃祖来游。既王既牧，且衮且旒，于昭踵武，」赫矣聿修。婉彼清闺，诞兹淑令，窈窕言容，优柔工行。」动貌无亏，发言斯正，乃贞乃洁，如淄如镜。终远兄弟，」来嫔王族，发响素庭，腾辉华屋。夭夭攸归，祁祁是瞩，」丽矣若神，温其如玉。譬兰始馥，如菊方馨，含芳未实，」飘落先零。纷兮若在，依希故情，为非为是，帷烛徒明。」逶迟騑服，低昂旌柳，永言出宿，睠然回首。于嗟一别，」天长地久，此其观德，兹焉不朽。」献文皇帝孙赵郡王第三子大宗正卿元谭妻。北京图书馆藏拓
　　〔注〕倦，原石作?，与倦同。
【志盖】阙
【铭文】魏故征虏将军平州刺史元使君墓志序铭」君讳灵曜，字灵曜，河南洛阳安众乡崇让里人也。恭宗景穆皇帝之」曾孙，使持节侍中征南大将军启府仪同三司青雍二州刺史京兆康」王之孙，荆州刺史之第二子。琼峰芬蔼之盛，琁源绵茂之华，炳符简牒，」事光篆素者也。君天资秀逸之美，收芳于弱年；岐嶷珪璋之性，播彩于」少龄。容韵优裕，早负出群之才；风则韶绮，幼挺不羁之质。少倾干荫，孤」苦自立，童丱之中，灼然楚异。爰甫就学，师逸功倍，该镜众经，深穷隐滞。」内朗外和，神谟邃远，风德宽明，志局恢雅。衿抱绰绰，累刃未高；匈怀汪」汪，万顷非拟。孝友之誉，夙彰于闺门；贞白之操，备闻于乡国。宗党钦其」仁，缙绅慕其概。弱冠起家为秘书郎。声标麟闱，朋徒嗟尚。以母忧去职。」历司徒骑兵参军司徒广平武穆王以帝叔之尊，亲贤攸属，东阁启扉，」弥崇其选。以君宗英戚髦，□宇通?，召为录事参军，深相敬委。君秉笏」登朝，懔然正色，孤峰独跱，甚有匡益。转轻车将军尚书殿中郎中。及怀」兰建阁，佩组崇闱，履蹈负明，有光礼闱。迁射声校尉、镇远将军、右军将」军、骁骑将军，仍领郎任。至如小心懃敬，抱案未足加焉；廉清显锡，月赉」岂能尚也。犹是声价日隆，徽音骤轸，方倍銮践岱，揖衮承扆，昊天不吊，以正光三年岁次壬寅十一月己丑朔十日戊戍遘疾薨于宅，时年卅」七。哀恸穹灵，感恻行路。诏赠征虏将军平州刺史。赗赙之礼，有加常」典。越四年岁次癸卯三月丁亥朔廿三日己酉祔葬长陵。乃作铭曰：」邈矣鸿源，道迈皇轩，灼灼夫子，皎皎王孙。陵峰秀颖，书壑埋根，中贞朝」国，孝友闺门。望之俨然，即之也温，累刃岂测，万顷非量。德宇恢恢，器貌」堂堂，爰归入仕，为龙为光。芬似兰荪，琬若珪璋，言不可择，令问令望。鸿」翼已泛，将驰千里，半岳?峰，临途毙骥。如春殒秀，由岩残趾，报善焉期，」哀哉夫子。空悲伦友，徒镌声美，丘垄深沉，松门萧瑟。秘宫锹兰，玄庭奄」质，永夜方久，晓晨无日。千今难再，万古长毕，式铭幽石，播芳泉室。」夫人河南尉氏，祖元，司徒淮阳景桓王；父诩，侍中尚书博陵顺公。」夫人上谷张氏，祖白泽，殿中尚书广平简公；父伦，前将军司农卿。北京图书馆藏拓
【志盖】无
【铭文】正光四年五月廿四」日河内郡白水县」民姬伯度铭记。北京图书馆藏拓
【砖志】正光四年十月」故平珍显妻」李贞姬在此。北京图书馆藏拓
【志盖】阙
【铭文】魏故处士王君墓志铭」君讳基，字洪业，乐浪遂城人也。幼禀冲灵之气，长怀端嶷之操。」机质霜华，器用渊谧，任性超遥，有毛关雅量，敖然独足，齐鸿遥」神趣。黄中挺达，耻兼子长，澄挠不渝，着同叔度。然庭训弗经，庠」风莫预，籍体生知，凭襟自晓，阎曦华心，鸿秋丽志，比迹畴能，岂」前斯哲。将流芳四像，翾馥三才，天不慭遗，歼此良人。春秋卌有」二，正光三年岁次壬寅二月癸亥朔廿四日丙戍薨于洛阳永」康里。哲人既徂，有识同嗟，遂使弦歌遏而无向，痛音扬而成韵。」粤四年十月甲寅朔廿日癸酉窆于洛阳城北首阳之山。金门」昼奄，修夜无晓，铭德黄泉，传芳世表。乃作铭曰：」二儀丕緒，四像垂靈，翩翩神?，降卵而生。祥应唐墟，庆震」皇京，修哉今古，介祉恒明，其一堂堂盛貌，穆穆神仪，三德克融，六」艺唯熙。霜翻兰叶，风摧桂枝，丝言日远，殊章永离。其二离弦遂往，坠」雨不归，逸翮未穷，遥途有期。风悲塞草，气咽寒飔，千秋万岁，往」矣难追。其三白楊聳?，崇嵑僬僥，窀穸長昏，有日無朝。玉质沉壤，」蕙气陵霄，铭思泉石，流悲冀遥。其四」其先出自有殷，周武王克商，封箕子于朝鲜，子孙因而氏焉。六」世祖波，燕仪同三司武邑公。高祖班，散骑常侍平西将军给事」黄门侍郎晋阳侯。曾祖定国，圣朝库部给事冠军将军并州刺」史博平男。祖唐成，广武将军东宫侍郎合肥子。父光祖，宁远将军徐州长史淮阳太守司州中正晋阳男第三子也。北京图书馆藏拓
【志盖】黄县都乡」石羊里鞠」彦云墓志
【铭文】维大魏本州岛秀才奉朝请辅国府」长史镇南府记室给事中尚书郎」中奉车都尉领郎中魏郡太守宁」远将军统军本州岛司马中坚将军」鞠彦云，以正光四年正月十六日」亡。祖璋，给事中。祖母昌黎韩。父延」增，东莱太守东武侯。母济南解。妻」武威贾。中坚英才金声，含德玉润，」妙识朗于龆年，贞芳茂于弱冠。德」贯颜闵，文通游夏，拂缨朝伍，则冬」夏维恩；背庸邦符，则齐鲁易化。而」至德渊弘，非得其门，焉尽其美。略」题阙好，岂写真明者哉。维大魏正」光四年岁次癸卯十一月二日。北京图书馆藏拓
【志盖】阙
【铭文】魏故襄威将军大宗正丞元君墓志铭并序」君讳斌，字道宝，河南洛阳人，恭宗景穆皇帝之曾孙，仪同三司京兆康王之孙，」金紫光禄大夫荆州刺史河涧王之子也。其毓神启圣之绪，连霄附景之华，固」以图彼丹青，被兹锺万者矣。君器识闲雅，风韵高奇，澹尔自深，攸然独远。年十六，」为并州章武王骑兵参军事，又转光州征虏录事参军，又迁襄威将军大宗正丞。」虽名拘朝员，而心栖事外，恒角巾私圃，偃卧林潮，望秋月而赋篇，临春风而举酌，」流连谈赏，左右琴书。性简贵，慎交从，门寮杂游，庭盈卉木，虽山阳之相知少，颖阴」之莫逆希，以斯准古，千载共情也。方振彩流芬，光家荣国，而春兰遽煎，报施无诚。」春秋卅，正光四年九月廿一日卒于崇让里宅。凡在衿期，惙焉丧气，朝野有识，莫不嗟酸。其年冬十一月癸未朔廿七日己酉葬于长陵之东。乃裁铭曰：」帝绪绵邈，王迹婵联，祥符电彩，祚隆降天。分峰昆岳，籍润沧源，本枝郁矣，盘宗在」焉。积善余庆，祥流不已，锺美安凭，实诞夫子。识洞丱初，情昭弁始，乐是爱闲，研兹」文史。名位三徙，荣不改身，昔闻其语，今见其人。与善徒设，报施虚陈，长途未半，惙」彩方春。一辞国路，千秋眇别，垄月晓寒，松风夜列。芒芒原野，攸攸永岁，陵谷有●，」声猷无绝。北京图书馆藏拓
（志为方柱形，四面刻。）
【铭文】
【正面】魏故威烈将军元尚之墓志铭」高祖明元皇帝。」曾祖乐安王范，太武皇帝第二弟，使持节侍中都督秦」雍泾梁益五州诸军事卫大将军开府仪同三司长安镇」都大将雍州刺史，又征为内都大官，薨。赠使持节侍中都」督秦雍泾梁益五州诸军事卫大将军开府仪同三司长」
【左侧】安镇都大将雍州刺史，谥曰宣王。」祖乐安王良，使持节侍中都督秦雍泾梁益五州诸军事」卫大将军开府仪同三司长安镇都大将雍州刺史，又征」为中都大官，薨。赠使持节侍中都督冀定幽相四州诸军」事开府仪同三司卫大将军定州刺史，谥曰简王。」
【背面】父仙，简王之季子，为员外散骑常侍镇远将军前军将军，」薨。赠冠军将军正平太守。」君讳尚之，字敬贤，河南洛阳人也。维正光四年岁次癸卯」十一月癸未朔廿七日己酉卜窆于景陵之东阿。傥泉地流移，刊记徽烈，其辞曰：」体灵自然，藉承皇叡，道立未冠，德播弱岁。竫莫不典，动」
【右侧】皆礼制，雅尚廉约，不耻裘弊。器为时宝，如瑶若桂，仁哲世」赏，孝致时遵。高蹈曾闵，耻迹子春，六艺居心，五礼宅身。论」经出俗，谈史惊群，属辞韵彩，彪炳离文。辅人徒说，集善虚」言，未即千里，云翮中翻。辍酒人途，掩叹松门，白杨方蔼，泉户长昏，形随尘灭，德逐时暄。北京图书馆藏拓
【志盖】阙
【铭文】魏故孝廉奚君墓志铭」君讳真，字景琳，河阴中练里人也。其先盖肇傒轩辕，」作蕃幽都，分柯皇魏，世庇琼荫，绵弈部民，代匡王」政。可谓芬桂千龄，松茂百世者矣。高祖大人乌筹，量」渊凝雅，若岳镇瞩，国祚经始，百务怠殷，帏谋幄议，每」蒙列预，故外抚黎庶，内赞枢衡。又尝为昭成皇帝」尸，位尊公傅，式拟王仪，蒙赐鸡人之官，肃旅之卫。曾」祖使持节镇西将军云中镇大将干，气略勇毅，威偃」边夷，并流声所莅，勋刊秘牒。祖治中长史翰，弱冠多」艺，书剑两闲，佐州翼府，每着能迹。父征君智，自生简」亮，卷默玄赜，养德闾詹，不干荣利。君资累叶之桢，禀」气而慧，内穆宗门，外和乡邑。故为邦人所宗，本郡察」孝焉。恕保永算，位登邦社，如何不吊，瘿兹患祸。春秋」六十，卒于河阴西乡。宗亲●愕，朋故悲恻，子思礼等」既倾穹旻，结楚山河，乃刊玄石，悕铭不朽。其辞曰：」庆自福生，验若符契，君禀先灵，诞降而慧。易色奉亲，」肃躬当世，治家外接，两修能济。如何不吊，遘患殂弊，」山宇长沦，泉门永翳。」大魏正光四年岁在癸卯十一月癸未朔廿七日己」酉葬于洛京西瀍泉之源。夫人乐安孙氏合葬。北京图书馆藏拓
【志盖】阙
【铭文】大魏故使持节征南将军侍中司州牧赵郡贞景王」志铭」君讳谧，字道安，河南洛阳人也。太祖献文皇帝」之孙。考使持节车骑大将军都督中外诸军事特」进司州牧赵郡王之世子。帝绪绵宗，备闻于金经；」琼枝宝茂，腾芳于玉牒。世载高范，义光实箓，镌石图」徽，刊兹休烈。其词曰：」皇矣缔构，悠哉绵瓞，有命自天，载怀明哲。且君且王，」乃神乃杰，如彼诸姬，世济芳烈。周公之胤，有凡有奖，」昭昭我王，腾风迈响。岂伊内润，亦惟外朗，爰初矫翮，」陵虚迅上。言赡拜后，爰自龟蒙，执玉兹礼，饮酎斯恭。」来朝肃肃，在庙雍雍，白珩朱绂，委他有容。冠冕称珍，」于斯得人，令望令问，载楢载薪。睠然西顾，驾此朱轮，」式清氓俗，克静风尘。帝曰钦哉，唯民重食，以德以」亲，作乎农棘。我?出内，匪求雕饰，思媚一人，劳心尽」力。在昔元恺，唯允纳言，翻飞建礼，如彼翔鹓。修途未」极，中路摧辕，国沉梁栋，家丧玙璠。长捐高寝，永即泉」宫，文物备典，礼数加隆。宛其若此，何始何终，第铭玄」石，敬累清风。」正光五年岁次甲辰闰二月壬午朔三日甲申葬。北京图书馆藏拓
【铭文】大魏故宣威将军白水太守小剑戍主元公墓」志铭。君讳平，字平国，河南洛阳人也。其先魏」照成皇帝之后，骠骑大将军左承相卫王泥之」孙，羽真尚书冠军将军使持节吐京镇大都将」陵之次子也。君幼禀贞凝，童衿幵赏，长端雅素，」姿怀肃顺，气桀雄逸，豁达大度。金玉不径其心，」贫俭无变其色。善仁孝，好弓马，蔑浮荣典籍。年」廿弱冠为奉朝请。优游华僚，逍遥自得，风韵超」奇，声随日举。转为青州安东府功曹参军。夙懃」从政，日月高尚，故加君宣威将军白水太守带小剑戍王。敷化岷蜀，爱深勿翦，宜延遐算，助隆」圣魏。昊天不吊，春秋卌七薨于家。正光五年岁」次甲辰三月十日庚申卜窆于先陵。刊石幽泉，」缀不朽于千载矣。其辞曰：●琅玉叶，晕萼修」绵，风光共馥，云飞等迁，连华迭耀，旷代流烟。美」哉夫子，禀质殊英，冲衿振响，弱冠朝荣，轻金蔑」玉，坟籍是营。夙懃忠裂，剑蜀委节，于嗟上灵，忏」此良哲，邻方泣恸，邦里呜咽。北京图书馆藏拓
【志盖】双龙纹，无字。
【铭文】魏故使持节散骑常侍车骑大将军仪同三司尚书左仆射冀州刺史元公墓志铭」君讳昭，字幼明，河南洛阳人也。昭成皇帝之玄孙，使持节征西大将军定州刺史常山简」王第三子。资灵外极之馆，挺质杻阳之台。庆应神绪，作范两仪，冲性自天，霜情孤立。昂藏独」秀，若冥灵之在中皋；嵚崟自峻，犹削城之居众埠。器宇崇遥，万顷无以同其量；雅志渊凝，初」九讵能并其趣。游神冲秘之典，拱默绝望之坟。思存视掌，领括幽微，识总指途，并驱孔孟。」孝文皇帝即位，举司州茂才。玉振天京，金声帝邑。太和年中，贲帛丘园，游旌招士。以君策量」渊华，委以绣衣之任，俄迁为主文中散殿中郎中。非其情愿，聊从容自得。寻除员外散骑常」侍尚书右丞兼宗正少卿，尚书左丞加平远将军。直绳二辖，肃穆卿轩，规违矩浊，端右耸气，」卧虎之威，实惭今日，至性自忠，孝深难测。永平三年中，丁太妃忧，泣血苫芦，遂萦胸塞之」疾。故天纵之，斯患渐损。自皇轝南徒，帝宅崧洛，北朔沙蕃，闻道稍迥。即日召入，面奉帝敕。以」翁忠果夙彰，威惠早着，服内屈翁北箱大使。哭请殷懃，泣尽继血，辞不获免，割哀从权。诏以」本官持节兼散骑常侍北箱行台，巡省州镇。式奖皇风，宣融帝训，泽等春阳，恩同造化。遂使」猃狁怀仁，鸟夷慕义，边庭息羽檄之文，上国绝泾阳之虑，此君之略也。旋轸未几，除给事黄」门侍郎司徒左长史散骑常侍御史中尉平南将军侍中抚军将军，领崇训太仆。于时」武帝登遐，圣躬晏驾，遗敕无闻，顾命靡托。君明眸在官，张胆莅事，效等刘章，勋齐平勃，扶」危定倾，安全社稷，鸣驺天府，直笔百僚。千城万司，莫不敛手，二鲍两傅，事绝言次。有功必箓，」爰发明诏，析土瀛墟，胙以山河。乐城县公食邑千五百户，丹书铁券，藏之宗庙。又除度支尚」书本将军河南尹公如故。蹇愕当朝，争同王陵谠言之直；礼让经事，义兼萧何子民之惠。京」野称仁，寓县歌德。是日母后临朝，匡弼四海。时缙绅嫉君能，衣冠姤君美，遂萋菲交构，收君」封爵。君得之不?，失亦无怨。故州闾服其廉，乡党怀其义矣。后以岐咸帝宅，世号国门，秦得」百二，威隆四海，无德弗居，非亲莫守，故诏司徒公胡国珍为雍州刺史。珍即后之父也。珍乃」言曰：臣既老矣，请避贤路。遂举君为散骑常侍本将军雍州刺史。三让皇朝，固辞弗免。其训」俗礼民之教，若蒙雨之膏春萌；穷奸塞暴之政，犹洪飙之坠零萚。首尾三周，效跨齐鲁。征入」为镇西将军七兵尚书。旋京首途之际，厘妇鳏夫，挟轮抱轴。昔周旦之出东都，裁得为喻焉。」又除散骑常侍征南将军殿中尚书。首旦入朝，必尽康国之思；日夜还第，即安琴书之趣。妙」想浩然，神志不群，势括云松，气笼风月。天不吊善，夙患增剧，春秋有六十，正光三年岁次析」木之津二月癸亥朔廿二日甲申酉时薨于其第。皇帝以逸翮?霄，崇峰落刃，非唯黔首」靡凭，信亦皇道无托。追赠使持节散骑常侍车骑大将军仪同三司尚书左仆射冀州刺史，」以彰夙效。五年岁在甲辰三月辛亥朔十一日辛酉窆于洛阳之西陵缠涧之东。天遥地永，」去而无返。刊德音于泉石，传无朽于终古。乃作铭曰：」阳台绪庆，斗馆降灵，唯神之祉，哲人是生。冲襟天府，叡志渊情，凝为物轨，动必世经。经世伊」何，唯政是匡，缉熙坤绪，拨乱干纲。令问丕显，德音孔章，明均其日，日均其光。识洞金经，书无」隐逸，翠藻皇罗，琼文镂质。灵思无穷，神机靡匹，嗟乎才难，古今唯一。昊天不吊，歼此良人，如」可赎兮，人百其身。芒芒宿草，悠悠青春，徽章日远，玉质长沦。曾祖兜，使持节抚军征南大」将军右丞相常山王。曾祖亲太妃刘氏。祖连，使持节侍中征西大将都督河西诸军事」内都坐大官羽真统万突镇都大将常山王，谥曰康。祖亲太妃赫连氏。亲太妃宇文氏。北京图书馆藏拓
【志盖】阙
【铭文】魏故比丘尼统慈庆墓志铭」尼俗姓王氏，字锺儿，太原祁人，宕渠太守更象之女也。禀气淑真，资」神休烈，理怀贞粹，志识宽远。故温敏之度，发自龆华；而柔顺之规，迈」于成德矣。年廿有四，适故豫州主簿行南顿太守恒农杨兴宗。谐襟」外族，执礼中馈，女功之事既缉，妇则之仪惟允。于时宗父坦之出宰长社，率家从职，爰寓豫州。值玄瓠镇将汝南人常珍奇据城反叛，以」应外寇。王师致讨，掠没奚官，遂为恭宗景穆皇帝昭仪斛律氏躬」所养恤，共文昭皇太后有若同生。太和中，固求出家，即居紫禁。尼」之素行，爰协上下，秉是纯心，弥贯终始。由是忍辱精进，德尚法流，仁」和恭懿，行冠椒列。侍护先帝于弱立之辰，保卫圣躬于载诞之」日。虽劬劳密勿，未尝懈其心；力衰年暮，莫敢辞其事。寔亦直道之所」依归，慈诚之所感结也。正光五年尼之春秋八十有六，四月三日忽」遘时疹，出居外寺。其月廿七日，车驾躬临省视，自旦达暮，亲监药」剂。逮于大渐，余气将绝，犹献遗言，以赞政道。五月庚戍朔七日丙辰」迁神于昭仪寺。皇上伤悼，乃垂手诏曰：尼历奉五朝，崇重」三帝，英名耆老，法门宿齿。并复东华兆建之日，朕躬诞育之初，每被」恩敕，委付侍守。昨以晡时忽致殒逝，朕躬悲悼，用惕于怀。可给葬具，」一依别敕。中给事中王绍鉴督丧事，赠物一千五百段。又追赠比丘」尼统。以十八日窆于洛阳北芒之山。乃命史臣作铭志之。其词曰：」道性虽寂，淳气未离，冲凝异揆，缁素同规。于昭淑敏，寔粹光仪，如云」出岫，若月临池。契阔家艰，屯亶世故，信命安时，初睽末遇。孤影易彯，」穷昏难曙，投迹四禅，邀诚六渡。直心既亮，练行斯敦，洞窥非想，玄照」无言。注荷眷渥，兹负隆恩，空嗟落晷，徒勖告存。停壑不久，徂舟无舍，」气阻安般，神疲旦夜。延伫翠仪，淹留銮驾，灭彩还机，夷襟从化。悲缠」四众，悼结两宫，哀数加厚，窆礼增崇。泉幽閟景，陇首栖风，扬名述始，」勒石追终。征虏将军中散大夫领中书舍人常景文。李宁民书。北京图书馆藏拓
【志盖】阙
【铭文】大魏正光五年岁次甲辰七月己酉朔廿」五日癸酉故兰仓令孙府君浮图之铭记。」君姓孙，名辽，定州人也。绵绪太原，分流乐」安，爵土有因，遂居巨鹿焉。君禀业冲明，惠」性天聪，少怀凈行，长而弥洁，悟三有之元」常，体四趣之沉溺，洞达苦空，超鉴十相。是」以童丱之年，信心三宝，厥龄十八，禁酒断」肉，修斋持戒，心无染缚，善能开化，方便导」物。闻其善者，欣若己身，见其恶者，引出火」宅。又不以支节之痛，示其元我之念，遂烧」两指，尽身供养。至于经行业道之处，必舍」离亲爱，敦崇在内，托心禅定，永乐道场。至」延昌年中，属皇上宣帝褒简旧臣，即拜」前县，辞不获免，俯仰从任。善于治方，敷扬」恩泽，化均鲁恭，德侔西门。名振关左，限过」将代，百姓爱仰，率土恋慕，若夫慈父。还京」数年，仍懃道业，将登显位，以彰庸绩。春」秋六十七，前件年日，寝疾三朝，卒于京师，」权殡此处。有子显就、灵凤、子冲等追述亡」考精诚之功，敬造浮图一?，置于墓所。」愿令事与须弥等寿，理与日月齐明，永流」懿迩，式传不朽。乃作铭曰：」一仪无像，四天传则，灵剎开神，梵堂启或。」伊我君公，秉心渊默，深睹正真，妙达通塞。」淹回圣迩，寝息神光，裁辩权实，离析旧章。」十尘外遣，五阴内忘，蒸斯沉溺，作彼舟航。」出宿一鳏，遄临百里，秋蝗远飞，春翚近止。清凈未倚，简率谁拟，方觐弥陀，遽沦蒙汜。」浴余小子，末命将沦，构兹宝塔，缀此遗尘。」崇功去劫，树善来因，舟●虽改，永□天人。北京图书馆藏拓
【志盖】阙
【铭文】魏故使持节假黄钺侍中太师领司徒都督中外诸军事彭城武宣王妃李氏墓志铭」亡祖讳宝，使持节侍中镇西大将军开府仪同三司并州刺史炖煌宣公。」亡父讳冲，司空清渊文穆公。」夫人荧阳郑氏。父德玄，字文通，宋散骑常侍，魏使持节冠军将军豫州刺史阳武靖侯。」兄延●，今持节督光州诸军事左将军光州刺史清渊县开国侯。」亡弟休纂，故太子舍人。」弟延考，今太尉外兵参军。」姊长妃，适故使持节镇北将军相州刺史文恭子荧阳郑道昭。」姊伸王，适故司徒主簿荧阳郑洪建。」姊令妃，适故使持节抚军青州刺史文子范阳卢道裕。」妹稚妃，适前轻车将军尚书郎中朝阳伯清河崔勖。」妹稚华，适今太尉参军事河南元季海。」子子讷，字令言，今彭城郡王。妃陇西李氏，父休纂。」子子攸，字彦达，今中书侍郎武城县开国公。」子子正，字休度，今霸城县开国公。」女楚华，今光城县主，适故光禄大夫长乐郡开国公长乐冯颢。父诞，故使持节侍中司徒长乐元」公。」女季望，今安阳乡主，适今员外散骑侍郎清渊世子陇西李彧，父延寔。」妃讳媛华，陇西狄道县都乡和风里人。远冑高阳，遥源姬水，蕴无名于柱下，播奇功于塞上。及大」据河洛，光启霸功，道迈一匡，爵踰八命。仪同勋着西垂，司空名盖东夏。故已宠侔五公，事邻画一。」妃体贞明之质，禀淑令之姿，幼志有成，率由非奖。爰初设帨，及此方笄，播彩公宫，摛光牖下。及有」行将远，中谷时盈，瞻彼惟鸠，移天作合，河洲未比其德，琴瑟岂况其和。闺庭整峻，言不越阃。」武宣出统戎马，入总机权，百揆一人，万务由己，声绩允着，朝野嗟称。岂独外行所招，盖亦内德之」助。及崩城结涕，朝哭攒悲，藐尔诸孤，实凭训诱。诞此三良，形兹四国，无事断机，弗劳屡徙，而日就」月将，并标声价，齐名三虎，迈响八龙。妃既善母仪，兼闲妇德，三从有问，四教无违。帝宗仰其风流，」素族钦其盛轨。方当追蹝上古，准的来今，享万锺之殊荣，尽色养之深愿。而倚伏难思，斯心未展，」遽等流川，奄如过客。以正光五年岁次甲辰正月癸未朔十五日丁酉薨于第。春秋卌有二。」二宫贻怆，疏亲轸悲，若以小大相方，故亦事兼无律。其年秋八月六日甲申合葬武宣王陵。乃作」铭曰：」惟斗垂精，惟枢播灵，比肩世秀，闲出民英。八元腾实，三吏飞声，岂伊髦俊，亦降贤明。四行必修，六」礼无忒，立言成范，动容作则。望水齐智，瞻星比德，远彼公宫，来嫔邦国。王鵙比旦，鴶鵴兴燕，功毗」下武，勋格皇天。於昭中饋，宅後光先，陸離組佩，照耀簪?。介兹简简，膺此穰穰，爰诞三胤，玉闰金」箱。德音秩秩，车服光光，颁圭锡社，且公且王。必祀迈种，母仪列蕃，邢茅凡蒋，夏清冬温。节高名贵，」道盛身尊，奄如悲谷，忽去高门。哀结未央，涕流长乐，物彩爰备，声明聿作。宛宛游鱼，团团飞鹤，眷」然城辇，长归冥漠。周附于毕，任合自鲁，追远慎终，千龄载睹。且驯毚菟，将繁宿莽，春兰秋菊，无绝」终古。北京图书馆藏拓
【志盖】阙
【铭文】魏故使持节散骑常侍安南将军都官尚书冀州刺史元公墓志铭」亡祖显祖献文皇帝。」亡父假黄钺侍中太师领司徒都督中外诸军事彭城武宣王。」公讳子直，字方言，河南洛阳都乡光里人也。高峰本于极天，长源迈于带地，至于」经纶辅赞之业，文武将相之姿，送往事居之勋，与存与亡之绩，故巳播在民谣，详」之众口，锺鼓日宣，丹青且蔚。若其孝友温恭之操，拔得乎心，月旦飞驰之声，求之」于己。爰始从宦，除散骑郎。出入九重，去来三等。既而璧门载伫，凤沼旷官，寤寐所」求，非公焉寄。仍转中书侍郎。复以貂冕清闰，〔
注〕切问俟才，往谢紫泥，来事青琐。迁通」直常侍。喉唇任重，匪易其人。公以誉美帝宗，声高近侍，执戟之选，与能斯在。复转」黄门侍郎。」先王练石断螯，功格区宇，虽身随物化，而事与名存。朝庭永言盛烈，义深追远，取」则邢茅，大启真定。开国县公，食邑一千户。公以荣非己致，赏实先勋，瞻彼遗薪，崩」心泫目。寻加冠军将军，仍居门下。梁山重阻，黑水遐长，实号峨眉，是称石穴，陵履」三峡，控带二江。刁斗夜惊，权烽昼起，西夏之任，兹焉特委。乃除持节督梁州诸军」事本将军梁州刺史。于是播兹简惠，饰是戎昭，政乎讼理，岁阜民和，吠犬希声，阶」庭虚寂。及解任还都，归轩东首，吏民泣慕，老幼相嗟。公纵容博爱，雅好人流，接席」分庭，谈赏无倦。会」太妃遘疾，大渐弥留，药食先?，行不正履。既而脱然靡验，并走无征，礼踰绝浆，慕」深泣血，永怀风树之不静，长悲欲报之匪从。虽气序贸迁，扶而未起，朝露奄臻，严」霜溘萃。正光五年四月十二日薨于第。有识嗟伤，不知凄感。有诏追赠使持节」散骑常侍安南将军都官尚书冀州刺史，谥曰穆公。日月不居，窀穸奄至。以其年」八月己卯朔六日甲申窆于长陵之东北。其词曰：」赫赫皇魏，天保攸定，蔼蔼帝绪，本枝兼盛。有美夫君，实邦之令，盘石斯昌，孰云匪」竞。周文负斧，八子开封，太师当国，亦有丕庸。司勋追赏，锡宇攸同，俾侯如鲁，为」光为龙。丝纶告倦，执戟云疲，唯梁请牧，连率是縻。化行江汉，仁声载驰，华阳俗易，」黑水风移。福极参差，惑寿惑夭，自古虽死，在君何早。生涂未半，百龄犹眇，大夜方」昏，泉门讵晓。北京图书馆藏拓
　　〔注〕闰，当为闺字之讹。
【志盖】阙
【铭文】傅母宫大监杜法真者，黄如人也。忠孝发」自弱龄，广平起于龆●。年有五十，奉身紫」掖，何知遇于先朝，被顾问于今上。性姓宽」闲，世有行焉。历住虽清，非其愿也，遂隐疏」下邦，养身洛阳。天乎不淑，梁木摧倾。春秋」六十有六，殒于洛阳。儿息涕恋，攀车结慕，」朝野衔衣，西顾长悲。以大魏正光五年十」月三日空于首阳之阴。乃作铭曰：」芒芒造化，攸攸自然，影随形变，向逐声迁。」再清流美，惟圣惟贤，严霜夏坠，芝兰早玄。」骐驎弗乘，徒枉世鞭，白杨代向，青松负烟。」魂兮永逝，名举风旋。北京图书馆藏拓
【志盖】阙
【铭文】君讳璨，字孟晖，河南洛阳都乡敷义里人也。恭宗景穆皇帝之曾」孙，阳平幽王之孙，征北大将军营梁徐雍定五州刺史广陵康公衍」之元子。积圣为源，资皇启绪。祖王分干茂德，先公操智成仁。君体」局聪逸，器貌清奇，幼挺出群，怀不羁之誉，岐嶷金声，收独异之响。虽」甘生早秀，终童少颖，方之于君，无能嘉尚。麟帏妙选，振古攸难，渠阁」铨才，魏诰弥重。君以帝冑美名，夙招令问，特被优诏，擢秘书佐郎。」时寻有敕，专综东观，坟经大序，部帙载章，所进遗漏，缉增史续。俄迁」司徒主簿。翼彼教槐，绩彰毗替，以母忧去职。君孝性深至，操喻曾闵，」岂直惙餐七辰，回鏕胜母如已哉。荆郢蛮邦，化导匪易，自非朝英宗」彦，莫膺兹授，除君荆州长史，招来遐服。君器等瑚琏，出处多艺，首赞」幕府，流品斯允，旨行州事。既专裁禳蕃，化被南裔，志同灌众，节慕」羊陆，恩若春风，爱均冬景，蒲鞭苇杖，再光江沔。征拜太中大夫，仍转」辅国将军太常少卿。皇家富有四海，绩迈虞唐，唯哲伊才，故充斯」授。君登棘飞声，卓然峻远，金石顺谐，管弦调畅。方冀承扆陟岱，陪衮」柴天，昊灵不吊，春秋卌有三，正光五年四月廿九日薨于第。朝野嗟」酸，衣冠痛惜，赠使持节左将军齐州刺史，谥曰文公。其年十一月丁」未朔三日己酉葬于金谷之原。乃作铭曰：」资灵托绪，积圣开源，于赫皇魏，道迈尧轩。托生夫子，实唯王孙，幼」播令问，德逸声存。少挺珪璋，岐嶷聪峻，连翩两龙，依希八俊。秀等终」甘，谨同马慎，唯哲唯仁，实为后进。登朝延誉，裁邦载缉，灌瓜重美，蒲」鞭更习。德被荆郊，化刑江邑，挂床留犊，风高独立。攸攸大夜，冥冥下」泉，幽庭无晓，华灯讵燃。一随地永，空列帏筵，陵谷傥改，芳徽是镌。北京图书馆藏拓
【志盖】素面无文。
【铭文】魏故持节征虏将军营州刺史长岑侯韩使君贿夫人高氏墓铭」夫人勃海条人也。左光禄大夫勃海郡开国敬公扬之长女，侍中尚书」令司徒大将军平原郡开国公肇侍中司空澄城郡开国穆公显之元」姊。夫人妹以仪轩作圣，侄女褱月留光，并配干景，用敷地训。二后祎褕，」亚瓒天极。琼风峻举于千仞，玉韵直开于万古。及诸弟冠冕，龟组重晖，」赞化四皇，毗明六帝。即昔才英，悠然莫拟。夫人出自礼门，逢斯隆」沃，宜重世华，翫爱雕绮。而渊冰在性，水碧载怀，奉训遵模，秀出闺第。又」资此令仪，招斯淑影，比婺未深，望娥岂譬。非直妙尽机杼，乃亦曲精绮」绣。时有暇日，兼悦书典，女戒及仪，常委膝席，言行自高，物所宗慕。及归」韩氏，礼风方扇，进退折中，动成规距。班门掩响于今华，蔡氏何闻于古」茂。在生不幸，韩侯夙殒。子幼惸然，房宇寥寂。酸声一吐，白云夜断。泣音」或衄，素景晨●。贞风介气，彰于岁暮。至景明三年，宣武皇帝以夫人」皇姨之重，兼韵动河月，遂赐汤沐邑，封辽东郡君。又以椒帏任要，宜须」翼辅，授内侍中，用委宫掖。献可谏否，节凝图篆。夫人以无生永逸，有陋」将危，志腾苦海，舟梁彼岸，故裁谢浮虚，敬仰方直。于是金花断意，宝蕤」离心，物不中度，未曾观揽。春秋七十有一，正光四年岁在癸卯十一月」十九日，抱疾薨于洛阳延寿里。卜远有终，礼祔泉茔。以正光五年岁次」寿星十一月三日移葬于定州常山郡行唐县宕城川兰山之阳□河」之阴韩侯墓右。侯有宿志，故不同坟。虽在世为异，良合古典，镌石图文，」永不湮〔注〕坠。其辞曰：」在淄始运，临漳业曙，茸貂昭景，华蝉委雾。勋绩怀风，留声起誉，桂味斯」珍，松芳在勾。令仪既诞，载影金箱，霄精降彩，夜纬留光。●花日见，绮爱」年将，志俨班蔡，响秀施墙。既归嫔路，顺礼斯发，芳黛交文，花丹靡阙。鬓」委春风，姿凝凉月，重闺永肃，深帏岂忽。福善宁有，辅仁盖无，侯已夙逝，」子续幼孤。惸然焉恃，寂漠谁呼，气断游雾，泪接长湖。陟位由因，沾华在」业，命服晖涣，簪珥重沓。为善宜遥，余庆方纳，如何中褰，永辞云阁。河北曲阳出土。见《考古》一九七二年第五期《河北曲阳发现北魏墓》。
　　〔注〕湮，原志作●，当为湮之异体。
【志盖】阙
【铭文】魏故持节辅国将军平州刺史元使君墓志铭」君讳崇业，字子建，洛阳人也。景穆皇帝之曾孙，大」将军阳平幽王之孙，车骑大将军仪同三司尚书左」仆射宗师之长子。君三光降而为灵，六气结而成烈，」秀若高桐，峻似孤岳，藻韵清遥，谈论机发。士流挹其」万顷，帝宗叹其千里。弱冠誉高，拜秘书郎中。秉牍麟」阁，厘校坟艺，洋洋之美，典素载清。举上第，辟司徒录」事参军。君器怀凝峻，神衿挺照，横藻台庭，洒落群外，」领袖之望，于焉为首。优贤之举，拜宁朔将军员外散」骑常侍。君风量秀整，英拔异流，参侍轩陛，仪形独俊，」加以文彩丰艳，草丽雕华，凝辞逸韵，昭灼篇牍。逝将」变礼教于端闱，宣风化于槐路，而辅仁之庆虚文，草」露之危先集。春秋卅八，正光五年三月廿七日卒于」第。诏赠持节辅国将军平州刺史礼也。其年冬十」一月十四日葬于长陵之东北。乃作铭曰：」丹陵发辉，华渚开耀，君侯诞载，神仪挺照。英量高伟，」风骨凝峭，端思出玄，谈入妙。冲衿秀整，器宇标俊，升」朝振响，藻韵清峻。冰情外朗，谦光内润，汪汪渊湛，亭」亭岳镇。近隧无赊，远期已促，霜庭飞素，松门罕绿。思」鸟啁?，哀禽踯躅，唯兹景行，德音如玉。北京图书馆藏拓
【志盖】阙
【铭文】魏故乐安王妃冯氏墓志铭。曾祖道鉴，燕昭文皇帝。曾祖母皇后慕容氏。祖朗，燕封广平公。真君中入」国，蒙除散骑常侍驸马都尉。又除使持节征西大将军秦雍二州刺史，封西郡公。薨，追赠假黄钺太宰，进爵燕宣王。」父熙，和平四年蒙授冠军将军肥如侯。到六年，进爵昌黎王。又除侍中太傅，王如故。又除使持节征东大」将军驸马都尉定州刺史。又除太师中书监领秘书事。又除使持节车骑大将军都督并雍怀洛秦肆北豫」七州诸军事开府洛州刺史羽真尚书都坐大官侍中，王如故。复除太师。后以异姓绝王，改封扶风郡开国公，」食邑三千户。薨，赠假黄钺，谥曰武公。母乐陵郡君太妃。兄思政，侍中仪曹尚书驸马都尉征西大将军羽真」南平王。入侍左右，即拜为侍中征北大将军。复除仪曹尚书，转为殿中尚书，后特进都督中外诸军事中军将军。」异姓绝王，改封长乐郡开国公，食邑一千八百户。后迁特进，为司徒公侍中，都督如故。复加太子太师，本官如故。复」本官加大将军领车骑大将军。薨于锺离，追赠使持节假黄钺大司马领司徒，谥曰元懿公特加九锡，其赗」　赐之隆，悉踰常典。长姊南平王妃。第二第三姊并为孝文皇帝后。第四第五姊并为孝文皇帝昭仪。」第六姊安豊王妃。第七姊任城王妃。」妃讳季华，长乐郡信都人也。太宰之孙。太师之第八女。大司马之妹。清源遂远，高峰无极，至于乃霸乃王之盛，或相或公之美，固以史牒之所」详，于斯可得而略。妃幼禀奇姿，长标令誉，三德必修，四行无爽，该揽图」传，备闲内则。年廿二归于元氏。起家而居有千乘，贞淑而作合君子，敬」等如宾，和同琴瑟。及王薨徂，治服过礼，训诲诸子，成兹问望。以正光五」年三月卅日寝疾薨于第。以其年十一月甲子朔十四日甲子〔注〕合窆于」长陵之东。铭曰：」周称妫吕，汉曰韦平，桃李仍降，俊德连声。于惟公族，异世同祯，簪□□」紫，树物扬旌。日照屋梁，鸟飞丛木，仁智外衍，幽闲内勖。爰姑及姊，如金」如玉，后圣妃贤，载荣载烛。瞻彼江汉，眷此河洲，将追盛烈，言庶前修。六」笳颎颎，百两攸攸，克兹相敬，成斯好仇。涉水焉济，陵虚忽摧，夜忧耿耿，」晨哭哀哀。留连垂滞，贻厥方来，在河无忒，君城自颓。美音足慕，义风可」仰，贞心遂邈，峻节俞上。若隙之过，如飙之往，容典虚备，钲笳徒响。九族」必臻，三占袭奏，初坟日竦，尘根岁茂。嗟起惟私，怆兴民秀，曷寄声彩，遗」之雕籀。北京图书馆藏拓
　　〔注〕正光五年十一月丁未朔，十四日应为庚申，此处原志误。
【志盖】阙
【铭文】魏故轻车将军元府君墓志」君讳宁，字阿安，河南洛阳人也。其先唐尧之苗裔，汉」高之胤冑，孝章帝之后。君故使持节龙骧将军雍州」刺史外都大官贺延镇都督武阳侯竭洛侯曾孙，故」平远将军散骑常侍殿中尚书冠军将军始平公俟尼须之孙，故岐州刺史之子。君托岁怀经，罗年好帙，」孝弟之称，朝野明闻。旨补骑官之任，释褐殿中将」军。稍加位号，迁授轻车将军。暇寐龙门，振缨凤阙。岂」悟神祗，滥罗斯罚。春秋六十有壹，以正光五年薨于」京师。皇朝失色，槐佐惊颜，衢男缀歌于巷首，邻妇」奄相于舂边。至其年十一月十五日岁次甲辰迁兆」于大陵东北冀刚之阳。咸见为之泣涕，挽歌之所哽」咽。呜呼哀哉，乃作铭曰：」攸攸远基，世纲珠玮，或刚其帝，或制三槐。阳沙练玉，」处闇明辉，冠盖相承，千载不颓，瑶轮华?，噭噭其雷。」宁君量略，志万星云，排霜挺秀，独蜕孤群。育心经户，」愠德王坟，少侍星宫，长莅边君。片言折狱，单辞两分，」名斑史籍，竹帛垂勋。呜呼哀哉，歼此良人，如可赎兮，人百其身。」正光五年十一月十五日岁次甲辰丁未朔。北京图书馆藏拓
【志盖】阙
【铭文】魏故中给事中谒者关西十州台使郭显墓志铭」父苌命，东兖州别驾。母赵郡李氏。显妻济州平原柏氏。息金龙。息金洪妃，适段苌洛。次息女景妃，适杨」康生。龙妻刘氏。龙息文?，次息见?。君字季显，并州」太原郡晋阳县人也。以魏正光四年岁在六月庚辰朔」廿三日壬寅寝疾卒于河南洛阳都乡受安里，春秋五」十三。越正光五年十一月丁未朔廿六日壬申葬于北」芒山之西岗。乃刊石表铭，式传不朽。其辞曰：」世禄伊范，卿族斯宁，郁矣华宗，亦丁其庆。高峰远出，长」灡眇镜，为龙为光，莫之与竞。台阶峻极，槐路悠凝，唯祖」唯父，克践克升。相门有相，公实载膺，如绛既没，条亦嗣」兴。爰自弱年，树此风概，鲠气不群，雄才出辈。因心必尽，」率由敬爱，匪勖声名，自然靡悔。厥始登庸，言奋其翼，事」君无隐，当朝正色。夙夜在公，逶迤退食，媚兹一人，磬此」心力。宝佩锵，豊貂蔼蔼，既被华虫，亦矫●旆。辚辚长?，」悠悠高盖，六条已缉，万里云最。来管喉唇，丝纶伊穆，乃」作中候，熊罴是肃。出则鹰杨，入为心腹，诚着日磾，勋同」博陆。建彼元功，膺兹上赏，玄土白茅，分星画壤。执玉有」晖，酎金无爽，利在鸣谦，吝非攸往。百揆己登，三事斯凝，」四壮●●，六辔耳耳。方驰逸翰，冲天不已，霞路未央，云」车遽止。清道还山，徐轩去国，寒浦邅回，霜源眇默。石磴」长芜，泉扃永塞，岸谷将迁，于焉观德。北京图书馆藏拓
【志盖】阙
【铭文】魏故龙骧将军平阳檀府君之墓志铭」君讳宾，字子颖，兖州高平平阳县都乡箱陵里人也。氏族高华，望盖海」冑，冠带相寻，有国之标袖。金盘玉秀，着自前策。曾祖嶷，以风高独远，晋」中书侍郎琅琊太守。祖道冲，以辞华隽丽，宋召黄门侍郎。父猷，才标」冑壑，起家正员郎晋安内史。君禀鸿流之奥原，承孤峰而特秀。惠悟发」于龆龆，英粲播于弱龄。年始廿，为齐徐州刺史裴叔业启为府主簿。于」时朔马南侵，吴戈北扫，接矢徐方，交刃州境；自非雄明挺秀，无以委居」边捍。遂表君为涡口戍主。君乃修陈生之奇，习黄公之策。功名申于齐」京，威略闻于魏阙。转君宁朔将军步兵校尉，镇戍寿春。君识否泰于将」来，鉴安危于未兆，知云台将崩，苇巢难固，遂同裴氏，送城归魏。时以君」　深识鲁生之机，洞照衔璧之贶，授君左中郎将，俄拜建兴太守。虽帝壤」华邦，神州名邑，然北带长山，盗徒充聚。除书始闻，群凶窜迹，车驾一临，」则密云垂治，厘郡未几，又迁魏郡太守。拜讫，以西河地接边胡，民怀异」志，自非浮虎却蟥，何以肃其蕃愚，遂为西河内史。且一钱之饯，祖荣愧」其清；匹绢之资，胡质惭其俭。攀毂断途，拒轮塞路。惧玄光易流，民情难」诀，遂疏步难行，盗至西河。修古教以劝民，开新训而奖士。吴公有更生」之名，卜子受不亡之美。又召君为龙骧将军游击将军。又平阳圣帝名」都，阙守有年，非高才茂远，弗勘斯任。遂简君为平阳太守，以副朝望。君」神色俨然，靡识其操，恩若云潭，威如风草，若乃乐治齐歌，道产讶其能，」要囚感志，方明谢其巧。在郡半纪，诉病归京。春秋六十一，正光五年八」月八日薨于洛阳。其年十一月丁未朔廿七日癸酉窆于北芒之阳。悲」华光之易殒，叹人百之难追。镌玄石以表功，托清泉以通辞。其铭曰：」美哉华琨，匪刊弗珍，猗欤君公，夙诞其神。珪璋月秀，琳琅日新，抽芳齐壤，发翠魏都。囊不藏颖，蚌不隐珠，爰初弱冠，秀名州府。昂昂拔群，翘翘」绝侣，声逸两都，华乡四抚。风衿逍迢，云情容与，恩而弗柔，威而不武。朱」轮方升，鸣笳将举，惊风峻动，太山其?。松扇夜启，泉门昼开，晓风空往，」夕月虚来。举世追慕，匝宇流哀，金石有烂，德音无灰。北京图书馆藏拓
【志盖】阙
【铭文】魏故怀令李君墓志铭」君讳超，字景升，本字景宗，后承始族叔在江左者悬同，故避改云，秦」州陇西郡狄道县都乡华风里人也。雅着高节，敦袭世风，言行足师，」兴作成准，循情孝友，因心名义。安贫乐道，息诡遇之襟；介然峻特，标」确焉之操。弱冠举司州秀才，拜奉朝请，除恒农郡冠军府录事参军」事，宰沁水县。巨政崇治，绰居尤最。为受罪者所诠章，宪台误听，被兹」深劾，除名为民。于是廿年中，浮沉闾巷，玉洁金志，卓尔无闷。到熙平」二年，甫更从宦，补荆州前将军骑兵参军事，复作怀令。已受拜垂垂，」述职遭疾，正光五年八月十八日卒于洛阳县之永年里宅，时年六」十一。孤贞华首，讫于二邑，门从无两。远迩酸恨怀之，百姓长慕丧气，」虽陈留之哀望胡季叡，不是过也。越六年正月丙午朔十六日辛酉，」葬洛阳县覆舟山之东南。玄壤难穷，陵谷时异，刻兹阴石，照序光尘：」泱泱显族，敛蔓西垂，代袭清则，□炳羽仪。道妙之门，绪风属斯，惟祖」惟考，倜傥瑰奇。昌谟迭驾，高矱明规，杳量无堤，玄契不赀。总修异贯，」员应纷枝，灼灼伊君，山立渊渟。栖真宅正，寝绳履程，懿铄为质，醇素」用情。均冶礼世，气重财轻，亦既从招，旁溢鸿声。随牒出入，密勿力诚，」爰莅近邑，先迈仪形。绝交独坐，化动阴窴，尚德贻谷，众实叵盖。拂衽」归来，饰辕褫带，恂恂乡闬，万殊一会。优柔善成，无小无大，垂白再仕，」泛尔沿流。阶伦稍降，盛业愈遒，逯作后城，士女承休。辔顿方驰，尽土」悲愁，克节炯言，引赏靡征。端恭妄砥，家俗虚膺，攉彼圮迹，事罕篇缯。」长源未输，深图作卷，薀此逸机，空生徒返。兹冤易削，畴毒难遣，桢椈」疏竦，泉房寒远。孀孤内烂，妹弟摧咺，式镂沉石，托注幽篆。」妻恒农杨氏，父谈，为郏州主簿。息女孟宜，年卅六，适恒农王始俊，」郡中正。息女媛姿，适辽西常彪，侍御史。息女仲妃，适武威贾子」谧，凉州治中。息道冲。息女婉华。息女休颜。息女四辉。」息道逸，年十六。息道栖，年十三。北京图书馆藏拓
【志盖】处士中山甄凯墓志铭
【铭文】凯字义矩，小字季良，司徒文穆公之第四子也。」生资秀气，幼挺奇标。自有识能言，无游辞失色。尤」机警，辨悟过人，纤微必察，应对如响。在儿伍之中，」见者莫不敬异。文穆公特垂赏爱，以为类己。年」方龆龀，业深致学，因心独悟，师佚功倍。既敦坟史，」兼好词翰，芳心令质，日就月将。而遭命不幸，夙婴」笃疾。降年一十有四，以正始四年二月二十七日」病遂大渐。时太夫人亦枕痾绵棘，弥留积祀。季」良自识将危，不悲天命，唯以太夫人寝疾为言，」因而绝气。初文穆公以其久病羸痼，忧念过甚。」季良常相宽解。未图当困，一朝不救，内外摧伤。」太夫人悲哀感动，寻亦薨背。公愍其短折，即其」孝心，权令与太夫人同坟共殡。自云：百岁之后，」终与吾儿相从。正光六年正月丙午朔二十七日」壬申，良之诸兄奉安公夫人之宅兆，仰遵先旨，」厝良于墓后别室。永寻二三，触情荼苦。府仰号迫，」无思为铭。略陈影响，以照泉路。玄闼一扃，呜呼毕」矣。正光六年正月二十七日壬申刻。河北无极出土。见《文物》一九五九年第一期《无极甄氏诸墓的发现及其有关问题》
【志盖】阙
【铭文】魏故旷野将军石窟署□徐君墓志铭」君讳渊字法智高平金乡人也盖黄帝之神苗周明」王子胤宋州牧金乡君□骆王之后晋车骑大将军」司徒公王臣之孙秦骠骑大将军驸马都尉之曾孙」孝文皇帝国子博士之少子□金之美章毅于上」□带王之禅辉●于□辰君□□□骑耸萼厥津」□□错□□以□□冲劲风而俄□□□之受禀自」□冥绮绣之质□□因□始得□范则璃●弗能见」其成□其□赐则史□□□□□乡虽复形□□俗」□神□委命天□□卒两□□□□□如纂分风六典」揽之于掌名□循□□□□□□□□抱□哂非文」殊韵夫大士□□□□□□□□□人吐握□士不」以多能自矜临坐□□□□□□□□□发玑若烟」云□岸先宣武皇帝□□□□□宇悟邃眇启用」旷野将军石窟署丞□□□□□□□□府运乎虑」于峗峰抽□□□□□□□□□□□□□□□寺」形异状□以君之思□□□□□□□□□□双可」图上天□善有□良□□春秋□十四大魏正光六」年岁次乙巳正月丙午朔四日己酉终于营旧〔注〕署则以其月廿七日葬于伊阙之□排山构京齐壑起坟」青松列于□侧兰菊□于□□遍纳白日之晖独引」明月之门□见者莫不彷徨□闻者为之恻怆余不」以管见孤文敢陈陋颂且可刊石传风□能熏益馨」□其辞曰：邈哉□识实日月人雄姿挺世猛气逸」群拂□□□□之□津守成世范行合人神如何灾」中歼此良哲玉□守□金灯永□□光昼闇风云夜」结唯石刊文□□□表正光六年正月廿七日铭。北京大学图书馆藏拓
　　〔注〕旧，原石巳泐，不可确识，或疑为福字。本志损泐过甚，无法标点。
【志盖】阙
【铭文】大魏平南府功曹参军元君墓志铭」君讳茂，字兴略，河南洛阳都乡光穆里人也。」恭宗景穆皇帝之曾孙，乐陵密王之第三子。君文沦皇」源，蝉绵国绪，少秀玉山之姿，早澹金泉之量。是以孝事二」□，往藉王蔡为行；忠奉一主，岂假刘赵为节。君性好素俭，」□□□平，出入黔宇，去来疏苑，颇复琴诗拘意，未常荣禄」□心。或门谒八俊，日洞千数，又家无一帛，书有万箧。此官」之来，简在帝心，非君所好，逡遁乞归。直以玉帛频集，纷然」从事，君庶毗蕃牧，风宪兼举，涉猎情理，导头明尾。于时同」僚，实役务烦，君犹叹无事，空丧良辰。又陈留旷任，纡君暂」抚，遂令下车之威未震，放笔之恩巳收，复使强良餐化，无」礼移风，昔谓期月者，何以殊焉。方名班十乱，位燮三槐，佐」天以祥风云，随地以瑞草木；直霜刃中飞，青兰卷萼，春秋」卅有一，以正光六年岁次乙巳正月丙午朔八日癸丑而」逝洛阳。以三月十七日辛酉窆于都西金山之东。然弟洪」略悲荼蓼之频降，痛同怀之去就，以名镌石，方与地富。其」辞曰：」蔚矣庆门，世有余胤，灼灼吾生，英风早后。入养孝友，来官」忠信，爰居且处，非骄与?。翱翔疏苑，优游黔室，泛水斜琴，」升山命笔。其智岂双，斯仁若一，家无寸缣，书有盈帙。天全」地在，君矣去促，玉山变素，金泉卷渌。兄弟长悲，妻儿洞哭，」于嗟亲良，如之可赎。北京图书馆藏拓
【志盖】魏故龙骧将军洛州李使君墓志
【铭文】魏故龙骧将军洛州刺史泾阳县开国子李使君墓志」君讳遵，字仲敬，陇西狄道人也。世官命氏，备于史册，不足详论。伯阳以神权应物，戎」俗从化；郎中以果毅标名，节彰竹素。自兹已降，盛德相袭。」高祖梁武昭王，属晋历失御，戎狄乱华，鼎跱一方，守政不易，怀柔讨暴，大拯生民。元」勋记于天府，霸功以之克隆。曾祖骁骑将军，武志超群，声腾朔土。王父宣」公，析瑞晋蕃，惠泽早树。显考昭侯，神机秀朗，英规卓异。太和末，」高祖文皇帝亲统六戎，南临樊邓。江北伪师守迷不变。乃进潜谋以走吴兵，献奇略」以屠新野。功书彝鼎，胙土泾阳。君禀灵和之淑气，诞踪哲于龆年。?惠夙成，行先言」后。于时国庠创改，黜陟唯明，清衿之选，实锺秀彦。君始藻文闱，已升高第，俄铨司空」行参军。司简才优，不展逸足。高阳王，帝之季弟，作镇邺都，傍督邻壤。望府纲僚，皆尽」英冑。君首充其选，为行参军署法曹。处烦绵载，匡弼唯明，滞理斯通，吏无停业。既而」昭侯薨，君泣血羸形，孝出人表。服阕，除员外散骑侍郎。纵容禁省，文谈自娱。君归国」三世，家于北都。先侯康素，暂尝临相，云构居南，二促迁限，遂编户魏郡之汤阴县。夜」光之璞，异域同珍，姜兰之性，易地犹馥。除相州别驾，懃于施恤，孤贫忻赖焉。赞莅未」期，誉流千里。虽休征之康海沂，伯舆之治青土，对此而言，彼何能尚。还拜奉车都尉，」出补冀州征北大将军长史，又加中垒将军，复除冀州安东府上僚。境带河海，俗伪」民雕，加乘寇之妖，奸秽未荡。君乃毗岳流惠，群情宁顺。迁司空、司马。水土之务，平和」实难，规赞均明，无思不治。清风允穆，素论攸归。君孝以奉亲，恭于敬上，行着闺门，信」敷朋执，经文履义，体道弘仁，学洞儒宗，辞单林苑，在公无诐，从善若流。方将克终令」轨，显陟端衡，而钟山坠玉，桂圃摧芳。降年不永，春秋五十二，正光五年五月八日薨」于洛阳显德里第。有诏嗟悼，赠假节龙骧将军洛州刺史。六年五月乙巳朔廿二日」丙寅窆于豹祠之南，先公神道之左。内妹夫张景渊?王仪之长逝，叹俎川之无返。」以舟壑易徙，缣竹难常，敬刊幽石，勒美玄堂。其词曰：」冑烈锺鼎，族炳金符，绵绵不己，世挺●瑜。惟祖惟父，功德仍敷，褒庸胙土，荣佩天衢。」诞生夫子，幼而?勖，俦芳兰●，比润金玉。优游羽仪，徘徊桥木，如彼云中，譬空谷。粤」惟弱龄，青衿应令，奉诗能言，执礼知命。门朋惟肃，在公伊敬，殷懃绮谈，流连雅咏。入」匡台府，出赞华蕃，民肯赖止，惠化袪烦。方升丹陛，连翼鸿鹓，共埤庶政，或侃轧元。积」善云福，谒仁者寿，呜呼上天，良木中朽。哲人斯委，惜哉何咎，如可赎兮，身百焉有。爱」结神川，惠流冀民，帝钦乃德，还扬天津。伯禹之化，委政伊人，如何不永，奄尔」长泯。悲缠朝野，痛结朋亲，丹旐夙设，龙?戒辰。凄凄楚挽，灼灼容輴，长归泉室，委体」幽尘，令誉无朽，清松日新。」大魏正光六年岁次乙巳五月廿日镌记。北京图书馆藏拓
【志盖】阙
【铭文】魏故金城郡君墓志铭」故金城郡君姓元，字华光，河南洛阳嘉平里人也。光明元皇帝」第三子，乐安王范之曾孙，城门腾之女，派州荣之第二妹。光藉润」云区，凭叶帝室，禀爽坤规，承质干苇，薀玉冲闱，潜花春猷，藻心」垂悦之年，慕洁弄瓦之岁。幼哲天聪，早誉休溢，及始笄缨，贞风稍」远，每好靖女之勾，恒恶桑中之篇。澄俭端响，柔廉术塾，可谓晕峰」独秀，霄岫孤栖者也。皎皎也似晓月开晖，汪汪也若冬日之景。遂」父母礼命，下适王氏。乃备六德以和亲，修害浣以归宁，内协外谐，」香音镜郁。然苍灵降灾，移天早殒，靡神不幸，孤息天没。乃枕衰茕」，?独悲标里，昔美敬姜，宁显斯乎？遐想恭风，还宗自誓，持心守初，」欲夺弗许。皇太后闻之为奇，恒欲慈引，未遂之闲，高春霣萚，桃」李霜抽。春秋三十七，孝昌元年九月癸卯朔十六日寅时寝疾，卒」于家第。九族悲怜，五宗痛惜，二圣闻之，深有追怆云：天不慭遗，」忽致纤殒，每想伊人，用悼厥心。可赠金城郡君，以旌其善。乃卜窆」于景陵之东，龙刚之西，四属悲焉，刊石铭记。其辞曰：」托想冲烟，栖情云峰，眩眩春晖，灼灼贞容。澄霄独秀，流艳飞空，霜」晦缠心，孤魂还松。玉叶沦晖，宝裔移光，飞雪霣花，桂落雕芳。呜呼」哀哉，独奄霄堂。」皎性不●，贞华未歇，开峰经天，投锦纬月，二圣追恩，赐晖松阙。」纤容萚霄，弱体浮晖，形随风往，魂逐霜飞。遍丧茕茕，凄凄着日，还」宗自誓，死有独室。孤秀寒峰，独茂冰年，如彼露木，湛湛开烟。如彼」晓月，洛洛舒妍，锺英不佑，玉坠幽泉。呜呼哀哉！」孝昌元年岁次乙巳九月癸卯朔廿四日丙寅。北京图书馆藏拓
【志盖】阙
【铭文】魏故假节辅国将军东豫州刺史元公墓志铭」君讳显魏，字光都，河南洛阳人，景穆皇帝曾孙，镇北将军城阳怀王之子」也。大启盘石，花萼本枝，先哲迈而流光，峻极降而为祉。夙成之叹，播美于」知音；颖脱之姿，殊异于公族。加以孝友淳深，理怀清要，水镜所鉴，标题自」远。虽高翮未举，千里之望俄然。始为散骑侍郎，在员外；寻除给事中，加伏」波将军。旦夕仓龙，岁时青琐，列侍推高，侪僚久敬。仍转司徒掾，加宁远将」军。始蹈龙门，实膺造士。激水之势未申，夭秀之悲忽及。以正光六年二月」七日终于宣化里宅，春秋卌，二宫贻伤，有识嗟惜。赠假节辅国将军，东豫」州刺史。以孝昌元年十月壬申朔廿六日丁酉葬于金陵。行滋宿草，方积」玄霜，高深有变，声烈无忘。其铭曰：」东堵冥贶，南国化行，是惟帝烈，谁克与京。武穆垂彩，周胤摛荣，比龙方玉，」腾实飞声。蕴藉礼容，抑扬文史，一概险夷，忘怀忧喜。往蹑丹墀，来毗黄耳，」列荣有闻，邦教斯理。沃若方骋，羊角初抟，严风夕紧，飞霜夜攒。恨深落秀，」悲甚摧兰，去斯济济，即彼曼曼。九京寂廓，百川浩汤，朱裳晓褰，清笳旦响。」萧萧国路，郁郁幽壤，永叹生难，长嗟化往。」孝昌元年十月壬申朔廿一日壬辰克。」皇考讳鸾，字宣明，镇北将军冀州刺史城阳怀王。太妃河南乙氏，父」延，故东宫中庶子。夫人长乐冯氏，父熙，故征东大将军驸马都尉昌」黎王，除侍中太傅；转使持节定州刺史，侍中将军如故；迁太师中书监；除」使持节车骑大将军都督并雍怀洛秦肆北豫七州诸军事启府洛州刺」史，侍中太师如故；改封京兆郡开国公，食邑三千户。薨，谥曰武。息崇智，」字道宗，年廿四，左将军府中兵参军。妻河东薛氏。父和，故南青州刺」史。息崇朗，年十八。息崇仁，年十四。息崇礼，年十三。息女孟容，年」廿一，适长乐冯孝纂。父聿，故给事黄门侍郎信都伯。息女仲容，年廿，」适南阳员彦。父标，故兖岐泾三州刺史新安子，谥曰世。息女叔容，年」十六。息女季容，年十一。北京图书馆藏拓
【志盖】魏故宁朔将军谏议大夫龙骧将军荆州刺史广川孝王墓志铭
【铭文】魏故龙骧将军荆州刺史广川孝王墓志铭」王讳焕，字子昭，河南洛阳人也。献文皇帝之曾孙，赵郡灵王之次孙，使持节」散骑常侍都督相州诸军事中军将军相州刺史之第二子也。永平元年，」宣武皇帝旨绍广川哀王焉。长源浩淼，联光天首，鸿本扶疏，列萼云端。攀宵宅」日，既彪炳于图书；握符控海，又照?于坟史。今不复言之矣。王资玄树操，得一」为心，忠敬发于天然，仁孝出自怀抱。温柔惇厚，越在岐嶷，聪惠明敏，禀之独悟。」去彼所天，来纂大国，泣尽蒸尝，思深霜露，内表至诚，外形容色。又爱诗悦礼，不」舍斯须，好文翫武，无癈朝夕，味道入玄，精若垂帏，置觞出馆，欢同林下。故皎皎」之韵，高迈群王；斌斌之称，远闻圣上。正光六年，有诏除宁朔将军谏议大」夫。方欲追踪陈楚，缉综九家之奥；远慕梁平，砥厉三善之乐。而仁寿徒声，福贤」空设，以孝昌元年秋七月甲辰朔四月丁未寝疾薨于国第，时年廿一。兰桂沦」芳，琬琰摧质，悲恸百寮，酸感二圣。乃追赠龙骧将军荆州刺史，谥曰孝，礼也。」粤其年冬十一月壬寅朔八日己酉葬于西陵之阴。哀日月之永昧，痛玄夜之」不旸，镌声影于斯石，庶万古而无亡。乃作铭曰：」玄丘振耀，黑水腾光，既诞圣哲，又播帝皇。统彼四海，奄此万方，本枝蔚蔼，」华萼铿●。分条孤挺，别叶独秀，明发天诚，敏起怀袖。德缘心精，道非师授，高艺」月将，鸿才日就。悦文出俗，爱古入微，仪形梁孝，景行陈思。金情风举，玉韵泉飞，」嘉誉既远，好爵来依。干义中断，坤仁横绝，梁后夏雕，栋先秋折。国丧玙璠，家亡」绿结，痛毁慈颜，悲零宾血。月维仲冬，日缠上旬，庭建龟祧，堂启龙輴。白杨思鸟，」青松愁人，一潜长夜，千载何春。」本祖干，侍中使持节征东大将军都督中外诸军事录尚书司州牧赵郡灵王。」祖亲南安谯氏，父厘头，本州岛治中从事史济南太守。」父谌，给事黄门侍郎使持节散骑常侍都督相州诸军事中军将军相州刺史。」亲勃海高氏，父信，使持节镇东将军幽瀛二州刺史卫尉卿惠公。」妃河南穆氏，父纂，荆州长史。」继曾祖贺略汗，侍中征北大将军中都大官，又加车骑大将军广川庄王。」曾祖亲上谷侯氏，父石拔，平南将军洛州刺史。」祖谐，散骑常侍武卫将军东中郎将广川刚王。」祖亲太原王氏，父叡，侍中吏部尚书卫大将军尚书令太宰公中山文宣王。」父灵遵，冠军将军青州刺史广川哀王。」亲河南宇文氏，父伯升，镇东府长史悬氏侯。北京图书馆藏拓
【志盖】阙
【铭文】魏故使持节大将军太尉公中山王之墓志铭」王讳熙，字真兴，河南洛阳人也。恭宗景穆皇帝之曾孙，仪同三司南安惠王」之孙，司徒献武王之世子。幼而岐嶷，操尚不群，好学博通，善言理义，文藻富赡，」雅有俊才。丞相清河王居宗作宰，水镜当时，特所留心，以为宗之子政。年未志」学，拜秘书郎中，文艺之美，领袖东观。迁给事中。王性不偶时，凝贞独秀，得其人，」重之如山，非其意也，忽之如草。是以门无杂宾，冰清玉洁，有若月皎云间，松茂」孤岭。见者羡其高风，望者人怀景慕。于是美誉彰于民听，休声播于远迩。延昌」中，以世嫡才明，袭封中山王。世宗晏驾，皇上龙飞，山陵严重，任属亲贤，拜」将作大匠。以秩宗儒棘，问礼所凭，徙太常少卿。俄以执戟近枢，琼机所在，迁给」事黄门侍郎，转光禄勋卿，黄门郎如故。寻以东秦险要，都会一方，宣风敷化，任」归维捍，拜使持节都督东秦州诸军事安西将军东秦州刺史。导德齐礼，先之」敬让，吏惮其威，民怀其惠。虽廉叔来暮之讴，公沙神后之歌，未之多也。熙平元」年，入为秘书监。区分百氏，九流粲然，刘向司籍，如斯而已。神龟之初，以东魏形」胜，镇控遐迩，邺守任隆，非王莫可，拜使持节都督相州诸军事安东将军相州」刺史。清风善政，弥美于前，路不拾遗，余粮栖亩。道无常泰，否运暂屯，正光元年，」奸臣擅命，离隔二宫，贼害贤辅。王投袂奋戈，志不俟旦，唱起义兵，将为晋阳」之举，远近翕然，赴若响会。而天未悔祸，衅起不疑，同义爪牙，受贼重饵，翻然改」图，千里同逆，变起仓卒，受制群凶。八月廿四日，与季弟司徒祭酒纂世子景献，」第二子员外散骑侍郎仲献，第三子叔献同时被害。唯第四子叔仁年小得免。」王临刑陶然，神色不变，援翰赋诗，与友朋告别，词义慷慨，酸动旁人。昆弟父子，」俱瘗邺城之侧。孝昌元年追复王封，迎丧还洛阳，赠使持节大将军太尉公都」督冀定相瀛幽五州诸军事冀州刺史，谥曰文庄王，增封一千户。二宫悲悼，亲」临哀恸，行路咨嗟，莫不挥涕。孝昌元年岁次乙巳十一月壬寅朔廿日辛酉葬」于旧茔。爰命史臣，勒铭泉室。其词曰：」宝箓凝图，五灵代纪，金行弛御，玄符继起。维祖维宗，乃疆乃理，腾周越汉，跨虞」迈似。赫赫景皇，本枝孙子，献武隆蕃，令问不已。猗欤君王，时维隽哲，玉润金」晖，霜明冰洁。兰芬月朗，渊鉴景彻，孤心独秀，怀贞秉节。敬让既敷，像而不设，惠」结甘棠，声徽往烈。诚深体国，闻难投戈，义感君子，赴者讴歌。捐躯逝命，死也靡」他，忠谟不遂，运矣如何。慷慨临危，咨嗟中圮，宿志既申，无惭昔士。赫弈宠光，名」芳图史，勒铭玄宫，式彰来美。北京图书馆藏拓
【志盖】阙
【铭文】魏故使持节车骑大将军仪同三司都督秦雍二州诸军事雍州刺史恭惠元公之墓志铭」公讳诱，字惠兴，河南洛阳人也。世载配天之功，家承从祠之业，洪」原迈于积石，层峰峻于阆风，斯固国史之所详，于斯可得而略也。」公降灵景宿，蕴气风云，殊异表于弄璋，崖岸耸于负剑，及田渔庠」塾之间，揜弋天人之际，耳目犹临万古，魂想若对千龄。初以王子」知名，召为散骑侍郎，在通直。朝拜青琐，暮践丹墀，事等丝纶，理兼」献替。公文辞内美，雄姿外烈。天子见必动容，特留眷赏。俄而春坊」高辟，妙选官僚，自非崇盛一时，无以对扬三善。乃除太子中舍人，」仍迁中庶子，又转卫尉少卿，从班例也。武都要害，控接攸绵，一人」荷戈，万夫莫向，连率之任，实俟令图。乃授公持节左将军，南秦州」刺史。乘传出关，褰帷入境，威刑具举，爱敬同归。百姓息肩，四民鼓」腹，不待期月，夷歌成章。属今上富年，权臣执政，其兄太尉虑社稷」之倾危，建义节于邺城。良规密谋遥相知和，忠图不遂，欻贻滥酷。」以正光元年九月三日薨于岐州，春秋卅七。捐珠之悲既切，罢市」之慕逾酸，虽复冤耻寻申，而松槚方合。诏追赠使持节车骑大将」军仪同三司都督秦雍二州诸军事雍州刺史都昌县侯，谥曰恭」惠公，礼也。粤孝昌元年岁次乙巳十一月壬寅朔廿日辛酉窆于」西陵。怨旋盖之难息，恨曲池之易平，缀清尘于既往，勒玄石于泉」扃。其词曰：」于穆君公，魏之宗室，结庆挺生，含章卓出。栖息琴文，流连道术，若」彼春芳，同兹秋实。言袭缨屣，来步轩墀，化成鸿羽，爱结龙姿。情切」储禁，绸缪宴私，讽谏有隐，探赜无遗。乃游卿寺，仍建旌旟，德随风」靡，泽与云舒。将隆国祉，驷马高车，忽降淫祸，归神大虚。冤申宠洽，」筮令龟从，?沓墙柳，铿锵鼓锺。风摇宿草，雾蔼寒松，年茂虽远，芳」彩终浓。北京图书馆藏拓
【志盖】阙
【铭文】魏故使持节侍中假黄钺太师丞相大将军都督中外诸军事录尚书事太尉公清」河文献王之志铭」王讳怿，字宣仁，河南洛阳人也。太祖道武皇帝之七世孙。高祖孝文皇帝之第」四子。生而雅有奇表，文皇特所钟爱。幼而聪悟，慧性自然。内明外朗之美，生知徇」齐之妙，固以拟叡高阳，同徽子晋。年方龆龀，便学通诸经。强识博闻，一见不忘。百氏」无遗，群言毕览。文华绮赡，下笔成章。升高睹物，在兴而作。虽食时之敏，七步之精，未」之过也。太和二十一年封清河郡王，食邑二千户。高祖晏驾，居丧过礼，泣血三年，」几于灭性。世宗之在东宫，特加友异，每与王谈玄剖义，日晏忘疲。王仪容美丽，端」严若神，风流之盛，独绝当时。温恭淑慎，动合规矩。言为世则，行成师表。澹然以天地」为心，?怒不形于色。拜侍中金紫光禄大夫。献纳维允，民咏时雍。迁尚书仆射。旧庸」熙载，彝伦攸穆。转特进左光禄大夫侍中司空公太子太师。鼎味燮谐，邦事修乂。今」上龙飞，增邑千室，进位司徒，侍中如故。缉兹八刑，光明五教。遂登太傅，领太尉公。居」中论道，总摄机衡。皇上富于春秋，委王以周公之任。秉国之均，纲维万务，理无滞」而不申，贤无隐而不举，政和神悦，讴咏所归。于是庶绩咸熙，百揆时序，四门济济，雷」雨不迷，我德如风，民应如草，辅政六年，太平魏室。虽伊尹格于皇天，周公光于四海，」拟道论功，未可同年而语。而运遘时屯，恶直丑正，衅起不疑，为奸凶所劫。神龟三年」岁次庚子，春秋三十有四，七月癸酉朔三日乙亥害王于位。遂隔绝二宫，矫擅威」柄，四海能言，莫不悲恸。咸以哲人云亡，邦国殄悴。自此灾旱积年，风雨愆节，岁频大」饥，京师尤甚。四方愤惋，所在兵兴，七镇继倾，二秦覆没，百姓流离，死者太半。于是」皇上慈忿，爰发皇太后旧独见之明，翦黜奸权，唯新时政。群寇稍清，阐明大礼。以」孝昌元年岁次乙巳十一月壬寅朔二十日辛酉改窆瀍西邙阜之阳。追崇使持节」假黄钺太师丞相大将军都督中外诸军事录尚书事侍中太尉公，王如故。加以殊」礼，銮辂九旒，虎贲班剑百人，前后部羽葆鼓吹，辒辌车一，依彭城武宣王故事。其黄」屋左纛，依汉大将军霍光故事。备锡九命，谥曰文献，礼也。皇舆临送，哀恸圣衷，」乃命史臣镌芳玄室。其词曰：」灵光蕴宝，运德应期，时乘利见，祥庆攸归。玄符纂箓，受命龙飞，于穆君王，胤圣重晖。」重晖伊何，皇家之镇，慧茂生知，睿隆周晋。响振金声，比德玉闰，既明且哲，温恭淑慎。」汪汪万顷，恂恂善诱，为而不恃，作而不有。量苞海岳，可大可久，启宇河坟，翼我」圣后。凝神独秀，秉一居贞，调风作相，轧坤载清。柔远怀迩，阐曜威灵，太平魏道，箫韶」九成。方介景福，永济黎蒸，孔言徒设，信顺无征。山颓为谷，酸感丘陵，巷哭市哀，万里」拊膺。礼均齐献，锡等桓文，峨峨銮辂，祖鬯氛氲。功成名□，盛典不群，鸿谟不朽，万载」垂芬。河南洛阳出土。见《考古》一九七三年第四期《洛阳北魏元邵墓》。
【志盖】阙
【铭文】魏故使持节仪同三司车骑大将军雍秦二州刺史都昌侯」元公夫人薛氏墓志铭」夫人讳字伯徽，河东汾阴人，尚书之玄孙，雍秦二州之曾」孙，河东府君之孙，尚书三公郎中之长女。灵源宝系，已详于」书契矣。夫人资芳贞敏，蕴彩淑灵，表卫姬之高风，诞宋子之」嘉称。伯祖亲西河长公主，以母仪之美，肃雍闺阃，常告子孙；」顾吾老矣，而不见此女。视其功容聪晓，足光汝门族。年七岁，」持所锺重，未尝径阿傅之训，已有成人之操。先考授以礼经，」一闻记赏，四辨居质，瞥见必妙。及长，于吉凶礼仪，靡不观综」焉。虽班氏闲通，蔡女多识，讵足比也。既和声远闻，实求之者」不一，常以相女而授，固未之许。恭宗景穆皇帝之曾孙，司」徒献武中山王之子，令望籍甚，无辈当时，昴昴千里，独步天」苑。钦重门冑，雅闻德音，乃申嘉娉，崇结伉俪。夫人时年廿有」七矣。于时元氏作牧秦蕃，夫人起家而居之。至使语及刑政，」莫非言成准墨。夫氏秉忠贞之概，逢淫刑肆毒。夫人痛歼良」之深冤，逝长龄于同穴。春秋年卅，以正光二年四月廿四日」于雍州邸馆薨。粤孝昌元年十一月廿日祔葬于洛阳西陵」旧茔。呜呼！兰熏既雕，月盈示魄，隐隐寒山，悠悠泉陌，令终如」始，徽音孔硕。其词曰：」开岳降祥，禀惠辰芳，沉渐云举，肃穆风光，●闻无昧，四德孔」彰，内?灵庆，外成克昌。克昌伊何，作范断机，祁祁妇道，夙夜」无违。笃生君子，载诞贤妃，金箱玉照，百代俞徽。北京图书馆藏拓
【志盖】阙
【铭文】魏故持节都督恒州诸军事安北将军恒州刺史安平」县元公之墓志铭」君讳纂，字绍兴，河南洛阳人也。恭宗景穆皇帝之曾」孙，开府仪同三司南安惠王之孙，尚书仆射司徒公中」山献武王之第六子。析瑶枝于扶桑，播番衍于商鲁，声」高八龙，响踰十六。君处弟之幼，出继季叔。资性皎成，与」松玉并质；禀气开凝，夺霜金之洁。少而温恭，长则宽裕，」信义内发，廉让外章，虽居帝冑，容无骄色。以延昌中」释褐为司徒祭酒，职参铉司，赞扬五典，每怀济世之经，」乃慕刘章之节。正光之始，有兴不建，于是事去衅来，寻」与祸并。朝廷追愍，赠持节督恒州诸军事安北将军」恒州刺史，谥曰景公。幽魂佩宠于松路，虚魄乘荣而入」泉。呜呼哀哉！以孝昌元年岁在鹑首十一月壬寅朔廿」日辛酉窆于献武王茔之侧。勒铭玄石，以颂往行。其词」曰：」分基凤室，析构龙庭，垂芬皇序，承华帝扃。隆崇鲁」卫，蕃弼魏衡，云栋峻举，惟国之经。德流二八，惠澹五子，」唯懿唯哲，永光厥嗣。诞性冲和，渊清岳峙，仁义方远，何」为衅起。衅起伊何，于国之机，高松折彩，素月沉晖。日华」霜劲，兰辰雪飞，声留泉石，体与化辞。北京图书馆藏拓
【志盖】阙
【铭文】魏故青州刺史元敬公之墓志铭」君讳?，字景献，河南洛阳人也。景穆皇帝之玄孙，南安惠」王之曾孙。祖司徒，以庸勋翼世。显考太尉，以忠概成名。君」膺积善之庆，禀瑶华之质，幼而清越，雅爱琴书，孝友之至，」率由而极。风情峻迈，姿制闲远，翠若寒松，爽同秋月，固已」藉甚洛中，纷纶许下。年十八，随父太尉镇邺。俄而权臣擅」命，离隔二宫，旦奭受害，仁人将远。太尉责重忧深，任当龟」玉，欲扶危定倾，清荡云雾。君忠图令德，潜相端举，有志不」遂，奄见屠覆。父忠于国，子孝于家，既毙同剖心，亦哀踰黄」鸟。孝昌元年十月十七日复耻申怨，大礼爰鬯。乃追赠使」持节中军将军都督青州诸军事青州刺史，葬以王礼，礼」也。粤其年十一月壬寅朔廿日辛酉葬于西陵。乃裁铭曰：」遥原远系，乃皇乃帝，长澜不已，层峰无际。握纪代兴，蝉联」明睿，应韩大启，本枝百世。赫矣司徒，劬劳于国，蒸哉太尉，」忠为令德。杰气卓然，清风允塞，纷纶今古，藉甚南北。韫玉」为宗，怀珠成子，焕此璇璋，茂兹兰芷。鹄矫丱初，鹓飞弁始，」令问令望，日新斖斖。友于惟孝，闲言不入，学书学礼，闻象」闻什。义圃辞林，优柔载缉，瞻彼遗薪，克荷克负。方踵龟蒙，」将同拜后，如何巢倾，卵亦俱剖。茫茫上天，曷云仁寿？」圣主万机，父母翊政，申彼怨魂，膺此嘉命。云树徘徊，龟龙」晻映，荣哀终始，兹焉莫盛。千龄如昨，万古悠然，同归冥漠，」无后无先。亭亭秋月，隐隐寒山，贞芳永矣，幽石空镌。北京图书馆藏拓
【志盖】魏故平公元王墓志铭
【铭文】魏故持节都督秦州诸军事平西将军秦州刺史孝王墓志并铭」王讳宝月，字子焕，河南洛阳人。高祖孝文皇帝之孙，临洮王愉之元子也。分光」霄极，毓彩璇池，南史有详，斯焉可略。王幼含奇质，早程秀气，既邈文举于童年，」超子乌于稚日矣。孝悌醇至，体之自然，柔裕在躬，谅非矫饰。七龄丧考，八岁妣」薨，率由毁瘠，哀过乎礼。昆季婴蒙，止于宗正，王抚慈群弟，有人长之颜焉。年十」有四，为清河文献王所摄养。文献王深爱异之。王事叔恭顺，一同严父，掬于是」哀，友于弥笃。性和雅，有度量，九德兼修，百行必举，介然山峙，确乎难拔，敦诗悦」乐，博闻强记，宫墙累刃，峻碣重寻。夫其体仁足以长人，嘉德足以合礼，贞固足」以干事，宽容足以苞物，浩浩乎其不可测也，汪汪乎其不可量也。所谓君子不」器，学无成名者焉。而摛文爽丽，风调闲远，清襟外彻，黄中内润，皦兮若冰，温其」似玉，谦恭以接下，损挹以推贤。故可以方驾四豪，齐名八士者也。加以雄姿壮」伟，逸气瑰殊，兹乃拨乱之巨才，济世之洪器。呜呼惜乎。王有容仪，善谈谑，怀美」尚，蓄奇心，而幼离闵凶，未膺策命。然而遐迩倾注，咸以远大许之矣。方骋力康」衢，与魏升降，匡时翼化，燮调玉烛。岂其余庆徒言，与善终谬，长乘弛禁，离伦肆」虐，秦缓●方，天沴成衅。遂祸均灭性，痛深卒毁。以正光五年龙集甲辰五月廿」五日遘疾薨于第，春秋廿有三。皇上震伤，朝野洒泣。有诏赠持节都督秦州诸」军事平西将军秦州刺史。既而伦伊比陟，况鲁侔禽，实宜均彼誓河，永传龟玉。」今者王室多难，戎马在郊，屏翰寄重，属乎成器。虽珪瑞徙袭，犹锡以殊礼。故又」诏曰：新赠具官，皇宗王讳，帝孙孝令，望实隆重，早世沦英，宜加褒异。可葬以王」礼，余如前赠。考行论德，谥曰孝王。以孝昌元年太岁乙巳十二月辛未朔三日」癸酉祔葬于先考王神茔之。乃作铭曰：」赫赫宗周，振振公族，天降赤虾，〔注〕爰启英淑。譬彼文韶，伦斯武穆，器超瑚琏，质优」松竹。若桂之芬，如蘅之馥，威而不猛，宽而能肃。奉先思孝，孔怀惟睦，操同柳下，」廉均夷叔。武略桓桓，文经郁郁，既仁且智，令终有俶。方升论道，燮政黄屋，骥局」未遐，长途已蹙。为山非止，如何箦覆，谬离九横，仍骞五福。一梦钧天，终歌梁木，」往徂昔夏，今迁南陛。夕菟催轮，晨羲骛轴，题协既兆，窀茔已卜。皇情乃恸，式加」宠服，穷扉若掩，华灯罢煜。刊美泉隅，永贻陵谷，无绝终古，岂徒兰菊。」皇妣杨妃，恒农人。父次德，兰陵太守。祖伯念，秦州刺史。嫔南兰陵萧氏，齐太」祖高皇帝曾孙。父子贤，齐太子詹事平乐侯。息蒨、长袆，年四。蒨弟森、仲蔚，年二。北京图书馆藏拓
　　〔注〕虾，当为嘏之借字。
【志盖】无。志上半部为佛龛造像。
【铭文】魏故士吴君之墓志。君讳高」黎，徐州琅琊郡治下里人也。宋」世骠骑府录事参江夏太守之」孙，员外散骑侍郎梁郡太守之」子。圣世兖州城扃参督护高平」郡事。资洪源于霄汉，禀神光于峻」岳。推兰桂之英，微发之妙向。才」器聪惠，事若天知。正始元年冬」十月十五日卒于洛阳。妻高阳」许乐女。乐为江夏田常侍。以正」光五年十二月六日亡于第。孝」昌二年正月丙午十三日癸丑」权殡于北芒。刊石立记。北京图书馆藏拓
（志为小碑形，无盖。）
【志额】大魏」故介」休县」令李」明府」墓志
【志文】君讳谋，字文略，辽东襄平人，晋司徒胤之十世孙，大」魏青州刺史贞侯之第二子也。浚源绵绪，既图家□，」积誉连芳，亦着话言。君资性沉毅，弱不好?。幼而父」所偏赏，目以为千里驹。及年始十五，容貌甚伟，堂堂」然有仪望之称。粗涉文史，略存梗概，而爱兵奇，好」剑术，慷慨有立功立事之志焉。解褐拜厉威将军」介休县令。彼地带崄岨，山胡寇乱，前后县官，未能」遮遏。及君蓓任，穷加歼讨，手自斩格，莫不震肃，鄙」内以宁。君勇决英迈，识量淹远，风猷意业，有可称」者。而逸驾未驰，长路已谢，正光四年岁次甲辰七」月廿七日病卒于洛阳显中里，春秋廿七。至孝昌」二年二月十五日葬齐郡安平县黄山里，祔」使君之神茔。铭曰：」生如过隙，逝似惊川，收芳大夜，秘体穷泉。朝盈松」露，夕湛丘烟，一随化往，万古无旋。」子景跃，年六。」孝昌二年二月十日，使持节都督青州诸军事平东」东将军青州刺史安乐王鉴念君遗迹，追赠齐郡内史。北京图书馆藏拓
【志盖】阙
【铭文】魏故南阳太守持节洛州刺史李府君墓志」君讳颐，字连山，南阳孝建人也。其先出自李耳，为周」史。苗裔繁昌，千柯万叶，秦汉以来，历显达贵，金紫充」庭，不烦叙述。曾祖景，洛州刺史。祖鲿，骠骑将军。考班」猷，征北将军豫州刺史。君生有神异，祥云绕室。九岁，」文章高雅，超于时伦，性情友笃，重于乡闾。年十八，征」拜秘书郎。君辞不赴，欲博学史，得从所好。又十七年，」诏拜中书侍郎，除南阳太守，持节洛州刺史。运筹帏」幄，皇心?悦，发惠黎仪，远民服诚。上有鱼水之欢，下」有风草之感。德覆万物，誉冠众僚。天朝依为柱石，闾」阎奉为慈亲。宜享遐纪，羽翼皇家。何以昊天不吊，遽」夺贤哲。正光元年岁次庚子五月十有九日薨，春秋」卅有九。天朝哀感，追谥曰文。纵被曲夺，咸知上明。以」孝昌六年丙午三月朔八日癸未〔注〕葬于昌邑西乡之」原里。人哀慕遐，方伤痛因，刊石墓门，传光来世。以作」颂曰：」于穆我君，既明既仁，嵩岳灵秀，钟生斯人。」无●无怠，克恭克勤，竭心王室，垂爱黎民。」硕行懿德，通帝感神，哲□摧颓，悲伤众心。」嘉杨□阴，愁松晦云，刊石泉户，命名永存。北京图书馆藏拓
　　〔注〕孝昌四年即改元，丙午为孝昌二年，志误作六年。丙午年三月庚子朔，八日当为丁未。原志误作癸未。
【志盖】大魏文成皇帝夫人于墓志铭
【铭文】魏帝先朝故于夫人墓志」世曾祖文成皇帝故夫人者，西城宇阗」国主女也。虽殊化异风，饮和若一。夫人」讳仙姬，童年幼●，早练女训，四光自整，」雅协后妃。圣祖礼纳，寓之玫宇。龄登」九十，耋疹未蠲，医不救命，去二月廿七」日薨于洛阳金墉之宫。重闱追恋，无言」寄声，旨以太牢之祭，仪同三公之轨。四」月四日葬于西陵，谥曰恭。攸颂辞曰：」混混三饶，浑浑大夜，姝彼灵人，奚不化」乘。晖入穸，照彼玄宫，匪我留晷，铭刊永」终。大魏孝昌二年岁次丙午四」月己巳朔四日壬申行葬。北京图书馆藏拓
【志盖】阙
【铭文】大魏龙骧将军崇训太仆少卿中给事中明堂将伏君妻咎氏墓志铭」夫人讳双仁，济南平陵人也。温柔表于弱龄，」闲和章于早岁，婉然修慎，敬此言容。及来仪」君子，恭惟无癈，造次靡违，府仰必礼。至乃絺」绤是刈之宜，采蘩于涧之事，莫不亹亹躬为，」有懃无殆。酌礼而言，吐辞物为范；斟善乃行，」举动称为则。信可以道映前列，声蔼今芳，而」与仁无应，报善徒言。春秋卅有八，以孝昌二」年五月己亥朔廿六日甲子奄焉云及。即以」其月廿九日丁卯窆于北芒之山。虽终同灰」壤，而芳迹宜镌。其词曰：」务灵发映，方斯淑令，望桂俦芬，瞻霜比凈。展」转四德，徘徊六行，发言以顺，动应斯敬。穆穆」在容，温温表性，永锡弗当，妙美摧伤。帷合」绮，旌柳分光，一辞白日，长翳松杨。生辰既促，」幽路未央，陵谷或徙，镌石留芳。北京图书馆藏拓
【志盖】莲花双龙纹，无字
【铭文】魏故使持节侍中骠骑大将军仪同三司尚书令冀州刺史江阳王元公之墓志铭」公讳乂，字伯俊，河南洛阳人也。道武皇帝之玄孙。太师京兆王之世子。派道天河，分峰日观，川岳合而」为灵，辰昴散而成德。清明内照，光景外融，标致玄远，崖涘高峻，皂白定于是非，朱紫由其标格。加以思极」来往，学贯隐深，奇文异制，雕龙未爽，枢机暂吐，讵越谈天。杨叶棘刺之妙，基卫未之踰，蛇形鸟迹之术，张」蔡熟能比？于是远近惟慕，藉甚京师。遭太妃丧，哀毁过礼，几于灭性。太师敦喻，乃更苏粒。年方弱冠，应物」来仕，掩浮云而止征，抟积风而鼓翼。初除散骑侍郎。尚宣武胡太后妹冯翊郡君。以亲贤莫二，少历显官，」寻转通直，迁散骑常侍光禄勋。职惟谈议，任实总领，选才而举，民无闲然。非唯获赏参乘，见知廉清而巳。」转侍中领军将军，领左右，寻加卫将军。虽秩班近侍，而任居时宰，朝权国柄，佥望有归。类公旦之相周，等」霍侯之辅汉，妙识屠龙之道，深体亨鲜之术。振纲而万目理，委辔而四牡调。人无癈才，官无癈职，时和俗」泰，远至迩安。田畴之谣既弭，羔裘之刺亦息。于时三雍缔构，疑议纷纶。以公学综坟籍，儒士攸宗，复领明」堂大将。公斟酌三代，宪章汉晋，独见卓然，经始用立。志性廉隅，非礼不动，虽涓人童隶，必冠而见。愠?不」形于色，虿介未曾经怀，积而能散，贵而能贫。湛湛然若沧瀛之靡浪，汪汪焉如江河之末流。深达癈兴，鉴」诫满覆，自以为大权不可久居，大功难可久树，周公东征，范蠡浮海，乃顿首归政，固乞骸骨。圣上谦虚，屡」诏不许。表疏十上，终不见听。夫任首三独，礼均八命，自非外着九功，内含一德，俞往之诰，未见其人。乃」诏解领军，更授骠骑大将军仪同三司尚书令侍中，领左右如故。公冲让恳款，烦于辞牍，既不获巳，复亲」庶政。翼亮王猷，缉熙治道，济斯民于贵寿，弼吾君于尧舜。春气生草，未足同言；夏雨膏物，曾何窃比？至于」异流并会，文墨成山，言若循环，笔无停运，商较用舍，曲有章条。文若之奇策密谋，清尘未远；伯师之匪躬」亮直，独亦何人？公仪范端华，音神秀彻，言称古昔，景行行止，多能寡欲，员中方外，孝为行本，信作身舆。运」斗柄而长六官，拥大珰而厘万务。一人拱己，无为百司，仰而成绩，正色危言，献替无殆，送往劳来，吐握忘」倦。论玉不由小大，求马忘其白黑。管库咸举，关析靡遗，犹如挹水于河，取火于燧者矣。至于高清临首，宫」征鸣腰，怀金挓玉，陟降墀陛，故以仪形列辟，冠冕群龙。信广夏之栋梁，大川之舟楫。岂唯一草之根，一狐」之腋而已哉？方赞玉鼓之化，陪金绳之礼，隆成平于天地，增光华于日月，而流言僔沓，萋斐成章。公乃垂」泪谒帝，逊还私宅。俄而有诏解公侍中领左右。寻又除名为民。公遂杜门奉养，曾无愠色。公少好黄老，」尤精释义，招集缁徒，日盈数百。讲论疑滞，研赜是非，以烛嗣日，怡然自得。邢茅之报未嘉，藏甲之谤已及。」孝昌二年三月廿日，诏遣宿卫禁兵二千人夜围公第。公神色自若，都无惧容，乃启太师，开门延使者，与」第五弟给事中山宾同时遇害。春秋卌有一。公临终叹曰：夫忠贞守死，臣之节也。伊尹不免，我独何为？但」恨不得辞老父，诀稚子耳。仰药而薨。天下闻之，莫不流涕。虽秦之丧百里，汉之杀萧傅，何以匹诸？所谓人」之云亡，古之遗爱者也。既而圣上追远，叡后伤怀，赠使持节侍中骠骑大将军仪同三司尚书令冀」州刺史。皇太后亲临哭吊，哀动百寮，自薨及葬，赗赠有加。遣中使监护丧事。赐朝服一袭，蜡三百斤，赠」布帛一千三百匹，钱卌万，祠以太牢，给东园?车，挽歌十部，赐以明器，发卒卫从，自都及墓。太师悼世子」之夙泯，愍孤魂之靡托，乃表让爵土，追授于公。朝廷义之，哀而见许，乃改封江阳王。粤七月戊戌朔廿四」日辛酉窆于成周之北山长陵茔内。丹青有歇，韦编易绝，铭兹琬琰，幽涂永晰。其词曰：」百世寥廓，非圣伊贤，资灵象宿，禀气河山。英哉上德，有从自天，百世随踵，千里比肩。仁为经纬，孝作终始，」学海不穷，为山未止。识同四面，辩非三耳，徘徊语嘿，优游宴?。人官奚宝，天爵斯贵，合信四时，齐明五纬。」斧藻川流，雕篆霞蔚，业通邹鲁，声高梁魏。畜宝待价，藏器须时，通梦协下，命世应期。三事俞住，百揆允厘，」鼎实斯属，盐梅在兹。方赖股肱，弼谐元首，缉我王度，永作先后。天鉴孔明，宜登上寿，岂云不吊，如禽度?。」暑往秋来，筮从龟袭，金铎夜警，龙?晓立。寂寂原田，萧萧都邑，逝矣何期，瞻望靡及。昔游国道，华毂生尘，」今首山路，回望无人。短生已夕，修夜不晨，唯兰与菊，空播余芬。」妃安定胡氏。父珍，相国太上秦公。息亮，字休明，年十一，平原郡开国公。息妻范阳卢氏。父聿，驸马都尉太尉司马。」息颖，字稚舒，年十五，秘书郎中。舒妻清河崔氏。父休，尚书仆射。女僧儿，年十七，适琅琊王子建。父散骑常侍济州刺史。北京图书馆藏拓
【志盖】阙
【铭文】魏故世宗宣武皇帝嫔墓志」夫灵曦垂曜，星月赞其晖；大人有作，椒庭翼其化。用」能德充四宇，泽沾八表，斯则阴阳之极数，人事之嘉」会。二仪以之成功，皇猷用之协畅。惟我先嫔，乃魏故」使持节冠军将军安州刺史固安侯赵郡李静之孙，」殿中将军领斋师主马左右续宝之女也。若夫体坤」元之厚德，禀南离之淳精，应期诞载，发自天真，圣善」之性，生而充备。爰在父母之家，躬行节俭之约，葛蕈」不足踰其懃，师氏莫能增其训。是以灌木之音遥闻，」窈窕之响弥远。遂应帝命，作配皇家，执虔烝祀，中」馈斯允。事先帝以成，奉姑后以义。柔顺好和，谠」言屡进，思乐贤才，哀而不伤。后宫有负信之音，椒掖」流恺悌之泽。若功建而颂不兴，德立而辞不作，则千」载之下曷闻？百代之后曷述？故简工命能，而作是颂」焉。其辞曰：星月垂晖，阴精降祉，诞生悫德，温柔克」己。爰在家庭，慎终若始，作配皇家，惠及媵矣。恭承」先帝，惠下慈仁，有道可钦，有德可遵。执虔烝?，翼」佐我君，均精守志，邵响远闻。何以表功，刊石后陈。」维大魏孝昌二年岁次丙午八月丁卯朔六日壬申」葬于洛阳景陵垣。北京图书馆藏拓
【志盖】阙
【铭文】大魏孝昌二年八月十八日故乞银曹比和真曹匹」纥曹四曹尚书奏事给事洛州刺史河南河阴丘使」君之长子威远将军太尉府功曹参军之命妇鲜于」氏墓志」夫人讳仲儿，渔阳人也。父镇远将军赵兴太守之女。」夫人敬善顺典，恭姬率礼，道慕二妃，德齐一妇。天玄」少惠，折我金兰，地广无心，不别珪璋。年五十有三，孝」昌二年丙午五月已亥朔廿八日丙寅薨于家。内外」悲恸，痛妇功之不遐；表里号悼，伤母道之中摧。立铭」墓门，终光宿志，刊石泉户，冀不朽道。其辞曰：」皎皎德躬，英英容止，动静靡靡，威仪伟伟。家范日新，」令问不已，道穆群宗，德矛娣姒。外协亲家，内和诸子，」敬祭如在，顺终若始。处上善谦，居先必退，操重关睢，」性和归妹。覆育家僮，温深春爱，信着群姻，言怡党辈。」义心是府，礼躬是佩，母绩有余，妇功无殆。慈母之惠，」子孙诜诜，凡我疏属，则百斯人。天高少鉴，碎没荆珍，」地厚无祇，不茂兰芬。悲满松风，痛结杨云，形迹虽湮，」声德犹新。
【志上侧】魏之
【志下侧】万年铭记。北京图书馆藏拓
【志盖】素面无文。
【铭文】魏故使持节镇东将军督青州诸军事度支尚书青州刺史崔文贞侯墓」志铭」君讳鸿，字彦鸾，齐州清河人也。发系朱襄，启邦青土，兹焉已降，羽仪世袭。」祖关内侯，器业远大，缙绅资以成谈。父梁郡，德政弘美，令名久而弥着。君」膺积善之余庆，体高人上〔注一〕美。理裁淹和，风寓清润。多识博闻，并驱刘孔；艳」藻鸿笔，埒名张蔡。于是狼藉之誉，置邮非拟；清徽令望，高绝当时。释褐彭」城王左常侍，虽位从委质，而礼均纳友。转员外散骑侍郎，寻除尚书三公」郎中。大小以情，片言无爽。五流三就，各尽其宜。除员外常侍，转中散大夫。」任城文宪王得一居宗，风猷峻邈，纳揆司会，论道执蕃。方导德齐礼，还淳」改薄，纲纪之选，妙尽一时。乃请君为右长史。从容上度，出言有章，虽文饶」之弘益五品，渊源之燮谐九德，不能珿也。除散骑常侍黄门侍郎。献替轝」扆，造次以之，切问近对，复同指掌。君伯父太傅文宣公，文宗儒肆，迈古轶」今，典策书言，年将二纪，继踵东观，岂直广平。杨窍群才，非君莫可。诏君」修续史事，兴公武旧，远未兹匹，子长世载，聊欲相视。方谓常与有征，栋阴」斯属，登三寿于华发，穷九命于上衮。不幸遘疾，春秋卌有八，粤孝昌元年」十一月壬辰〔注二〕朔廿九日庚午薨于洛阳仁信里。窀窆于黄山之阴。雌黄难」久，杀青易蠹，君子万年，冥之琴路。乃为铭曰：」非虎称师，穆伯高让，分邑命氏，世廷〔注三〕民望。峨峨奉常，桓桓郎将，梁郡聿修，」享〔注四〕鲜攸状。皎皎夫君，高蹈拔群，出忠处孝，外傥内淳。徘徊名理，栖息艺文，」渊淳峰秀，玉润兰芬。声擅琐闱，誉高粉璧，效彰助鼎，美敷执戟。肃肃晨兴，」干干夕惕，永怀自己，宜穷遐历。言登远算，空期仁者，会等亡羊，归同息马。」萧萧松上，幽幽泉下，陵谷若灵，德音非假。」君次弟鹔，轻车将军太尉记室。君第四弟鹍，奉朝请。」君妻清河张庆之女。父州主簿别驾齐郡太守。」君长息子元，为齐州主簿。次息子文。次息子真。次息子长。次息」子发。次息子房。」君长女元华，适河东裴蔼之。之为员外散骑侍郎。」孝昌二年岁次丙午九月丁酉朔十七日癸丑造。山东临淄出土。见《考古学报》一九八四年第二期《临淄北朝崔氏墓》。
　　〔注一〕原志上字上脱一之字。
　　〔注二〕孝昌元年十一月壬寅朔，此原志误。
　　〔注三〕原志作廷，疑为廷，即匡字别体。然廷有正义，亦通。
　　〔注四〕享，原志即此，当为烹字。
【志盖】魏故东莞太守秦府君墓志
【铭文】唯大魏孝昌二年岁次丙午十月丁卯朔十八日甲辰」东莞太守秦府君墓志」君讳洪，字文度，合阳人也。其先少昊之苗裔，秦襄王之」下冑。清风遐廓，曜紫日而皦素月；晖冲渊猷，皎明舒而」朗灵曦。体侠鸿鸾，怀乘烟之操；抱洁贞秀，则贯云而上。」金柯朱萼，银紫相承，茂松干于往代，盛碧叶而不陵。太」祖平，与汉光武爰定赤眉，加镇北大将军使持节并州」刺史。高祖凯，晋泰始授持节东莞校尉镇西将军秦州」刺史，封合阳侯。斯二君皆以才雄器溢，秀异玄鉴，故能」锵佩于汉朝，朱轮于晋阙。其中重光玉牒，?章篆素，未」可稍论也。君少协雅量，渊度长翻，廓海融风。然鸿潜于」陆，君玄养素，履霜寒而怀竹碧，径俎暑而增冰洁。皇上」嘉其秀志垂年，拜尊府号。而君执素松萼，矫节陵霄，怀」道遗荣，不挠山云之气；独拔清英，为世之标。行年期颐，」寝疾七日，卒于京师，窆于北芒。唯兹子孙，慕窀穸之苌」夜，悲泉堂之永闭，故刊石作颂，以扬芳绪。其辞曰：」岩岩泰山，众山所仰，如彼良木，排峰秀上，如彼朝霞，披」云独朗。拥兹岑干，我将安放，群孙号慕，痛无所杖。贞素」贯云，皎气冰洁，鹤潜于皋，声闻远戾。雅量渊猷，器高岩」雪，静悫龙蟠，加圣不悦。呜呼哀哉，□矣苌绝。」妻巨鏕取锺葵。北京图书馆藏拓
【志盖】魏侍中车」骑大将军」仪同三司」武阳公志
【铭文】魏故侍中使持节都督冀州诸军事车骑大将军仪同三司冀州刺史武阳县开国公」侯君之墓志。」公讳刚，字干之，上谷居庸人也。其先大司徒霸，出屏桐川，入厘百揆，开谋世祖，道被东」汉。高祖魏昌公相州刺史，经始王业，勋隆佐命。曾祖江阳侯并州刺史，秉文誓武，有声」关陇。祖镇南平原镇将，世号御侮，功着淮济。父内，小以儒雅稽古，清韵夷放。数君皆弈」叶忠孝，北京民誉也。爰逮于公，庆余藉甚，贞和简粹，本乎其性，少私寡欲，不修自远。太」和五年，文明太后调为内小，季年从驾襄沔，以军功转虎威将军冗从仆射，尝食典」御。世宗即位，除奉车都尉，累迁至武卫将军通直常侍。延昌元年，进右卫将军。及春」宫始建，选尽时良，仍以本官领太子中庶子。四年，散骑常侍卫尉卿，寻加抚军将军侍」中卫将军本州岛大中正。初先帝晏驾，天造唯始，紫宫连艮，承华习坎。公乃保迎东储，」克济屯否，故启国武阳，食我千室，封当其功礼也。神龟二年，迁车骑将军御史中尉。密」网初结，有触即离，霜风暂吹，所加必偃。蕃收庶政，惏心斯绝。京师权豪，即不垂手。三年，」复入居常伯，还领禁戎，王言克谐，军政缉穆。正光初，加车骑大将军。三年，仪同三司。四」年五月，总兼宪职。九月，复拜御史中尉，余官如故。于时朝政颇宽，贪欲滋竞，迩及四方，」苦音切路。公平生好善，独憎耶暴，及绳简所施，事多贵戚。是以骢传告清，绣衣渐歇，四」五年间，民称更治。初以暮年多病，频上表，求解侍中中尉。每答不许。六年正月，复拜领」军将军加侍中，车骑仪同中尉如故。四月，改授使持节散骑常侍都督冀州诸军事本」将军冀州刺史，仪同开国如故，给班剑廿人。行达汲郡，敕令还京。公确焉平直，不以」贵贱改心；湛然纯一，不以显晦易行。至有伓假，常危坐独思，不交宾客，门庐希简，不异」凡舍。朝廷之士，亦无造请。家臣外戚，自非吉凶吊庆，动径岁序，莫觌其面。常论臣子之」急，以忠孝为心，清慎为体，曾不以荣利关言，产业经意，所可自得者，守一而己。方当增」命九锡，分风二陕，毗升平之逸化，陪宗山之盛礼。而天不厘遗，岩颓奄及，春秋六十有一，以魏孝昌二年岁次鹑火三月庚子朔十一日庚戍寝疾薨于洛阳中练里第。越十」月丁卯朔十八日甲申葬于马鞍山之阳。若夫沸腾易川，岸谷变位，缣竹炳于俄顷，金」石载于永久，故铭泉刊德，以照不朽。其词曰：」启冑燕河，世振其芳，派彼清流，胤此岳方。经国纬汉，绰有余光，始云其美，终然允臧。德」祖承祀，下武唯新，驱车出卫，推毂〔注〕入秦。功济平俗，建等茂亲，令问不巳，实显伊人。公既」诞载，实隆家国，撝谦不伐，怀明如默。情有余款，心无诡或，展如斯人，四方之则。入宣戎」政，出倍銮翼，再敷王言，三治宪职。豺狼斯道，两观俱息，民咏史鱼，朝称司直。嶷如岳峻，」湛若川平，当官正色，在法斯明。简绳一举，远震迩惊，有威必服，在感忘生。眷惟昔宠，礼」茂明朝，穆穆承华，炫炫金貂，三槐绮植，九棘连霄。为山始覆，前路尚遥，毁梯税驾，顿我」神镳。我将祖奠，言徂西阜，楚楚酸绋，迟迟?柳。生灭相寻，谁无谁有，一随川逝，方从地」久。孝昌二年十月十八日侍御史谯郡戴智深文。北京图书馆藏拓
　　〔注〕毂，原志石作?，当为毂别体。
【志盖】魏故豫州刺史元珽墓志铭
【铭文】魏故左军将军司徒属赠持节督豫州诸军事」龙骧将军豫州刺史河南元君墓志铭」君讳珽，字珍平，景穆皇帝之孙，侍中太傅大」司马黄钺大将军安定靖王第五子也。君降年」不永，春秋卅三，寝疾不悆，以孝昌二年七月廿」八日薨于遵让里第。以十月丁卯朔十九日乙」酉迁窆西陵。惧山移谷徙，金丹变化，故作铭志，」以记玄涂。其辞曰：」猗欤帝族，德懋扶桑，诞兹懿猷，早令珪璋。禀」教成敏，依训惟良，焕如春照，懔若秋霜。蓝田明」玉，荆岫琳琅，拂冠应命，轻举云翔。如松之郁，如」桂之芳，始参台教，终升鼎议。器丽食工，才华骋」骑，期以托孤，言从受寄。寝氛横加，霜风滥吹，琨」岭摧芳，瑶池奄翠。望垄云悲，看松鸟泪，何以记」功，镌名永世。北京图书馆藏拓
【志盖】魏侍中司空元公墓志
【铭文】魏故使持节侍中司空公都督冀瀛沧三州诸军事领冀州刺史元公墓志铭」公讳寿安，字修义，河南洛阳人也。景穆皇帝之孙，使持节侍中征西大将军领护西戎校」尉仪同三司凉州镇都大将汝阴灵王之第五子。赤文绿错之权舆，寿丘华渚之阀阅，岂生」商之可侔，何作周之云比。固巳镂诸金板玉牒，于兹可得而略焉。公含川岳之秀气，表珪璋」而挺出，岐嶷异于在褓，风飙茂于就傅。孝以事亲，因心自远，友于兄弟，不肃而成。弱而好学，」师佚功倍，雅善斯文，率由绮发。自是藉甚之声，遐迩属望；瑚琏之器，朝野归心。年十七，以宗」室起家，除散骑侍郎，在通直。优游文房，卓然无辈。俄转扬州任城王开府司马，还为司空府」长史，入补散骑常侍，出行相州事，仍除持节督齐州诸军事左将军齐州刺史，复授使持节」都督秦州诸军事右将军秦州刺史。东齐侈缪之风，西秦乱心之俗，公化等不言，政若户到，」有同一变，无敢三欺。以奏课第一，就加平西将军，征为太常卿。礼云乐云，于是乎缉。迁安南」将军都官尚书，又授殿中尚书，加抚军将军。龙作纳言，其任无爽。迁镇东将军吏部尚书，转」卫大将军，加散骑常侍，尚书如故。既任当流品，手持衡石，德輶必举，功细罔遗，泾渭殊流，兰」艾自别，小大咸得其宜，亲疏莫失其所。既而陇右虔刘，阻兵称乱。以公爱结民心，威足龛歊，」改授使持节开府假骠骑大将军兼尚书右仆射行秦州事，本官如故。为西道行台。即除使」特节散骑常侍都督雍州诸军事卫大将军开府雍州刺史。乱离之后，饥馑荐臻，外连寇雠，」内苞奸宄，图城谋叛者，十室九焉。公自己被人，推诚感物，设奇应变，化若有神。是使剽群恶」子，无所施其狡算；巨猾大盗，相率投其诚款。俾六辅匪戎，三秦载底，公实有力焉。复以本官」加开府仪同三司秦州都督兼尚书左仆射西道行台行秦州事。公内定不战之谋，外有必」胜之策，陈师鞠旅，指辰歼荡。军次汧城，弥留寝疾，薨于军所。于时大小抚膺，如失慈父，虽郑」女捐珠于子产，荆人罢市于巨平，无以过也。五月十一日薨还京师。二宫轸悼于上，百辟」奔走于下。有诏追赠使持节侍中司空公都督冀瀛沧三州诸军事领冀州刺史，谥曰」□公，礼也。越孝昌二年岁次丙午十月丁卯朔十九日乙酉迁窆于瀍水之东。乃作铭曰：」周公之胤，或邢或蒋，诜诜众多，金明玉朗。乃蕃乃牧，鹓鸿接响，君公犹子，高松直上。爰自貂」龀，克岐克嶷，始于成童，令仪令色。大度恢恢，小心翼翼，依仁履义，发愤忘食。学称致密，文为」组绣，不肃而成，如兰之臭。惟孝惟忠，因心则宄，盛德亹亹，日新为富。志立而仕，翻飞紫闼，天」禄峥嵘，文昌胶葛。无双出群，有声特达，令誉愔愔，清徽蔼蔼。注弼蕃幕，来佐台门，入华金綍，」出耀旌轩。左右献替，夙夜便繁，政成期月，化若不言。齐地丝紊，秦川桂蠹，西怨东悲，咸称来」暮。宗卿高视，礼闱独步，美等龙渊，号均武库。淆乱九流，滋章百姓，乃作铨衡，彝伦攸正。有隐」必扬，无幽不聘，魏之得人，于斯为盛。蠢尔荒戎，梗兹西服，民思俾又，帝曰方叔。投袂勤王，眷」言出宿，我后其来，行歌鼓腹。五陵六辅，世号难治，乱离斯瘼，饥馑荐之。匪亲匪德，谁克允厘，」爱民活国，钦兹在兹。惟帝念功，就加宠异，任同二陕，仪比三事。式副朝端，参和鼎味，秉文经」武，兼之为贵。神谋奇策，独用衿抱，方厉熊罴，芟夷蔓草。如何良人，而不寿考，悲缠象魏，痛贯」苍昊。陈数送往，备物追终，笳铙转吹，羽盖翻风。冥冥此室，黯黯泉宫，敬刊幽石，式播无穷。北京图书馆藏拓
【志盖】魏故清」水太」守墓志
【铭文】魏故清水太守恒农男杨公之墓志」父讳干，字天念，恒农人也。晋故大司马从事中郎龙骧将军」都督弥北六郡诸军事开府竟陵太守咸之曾孙；宋员外散」骑常侍领著作佐郎，魏故七郡太守冠军将军洛州刺史恒」农子辨之孙；魏故鹰扬将军南乡太守恒农男悦之子。其分」基霄汉，枝?之美，备着于典，不复申如也。公藉冑兰根，抽芳」岩岸，玉干陵云，金柯覆月。资性宽雅，识听英逸，朗达发自天」机，岐嶷彰于怀抱。幼不好弄，贫而乐道，内静外融，慕崇中孝。」龆龀袭爵恒农男，后加鹰扬将军公士。君不求慕达，执事不」以为懃政，优游衡门，洗心玄境，爱贤好士，文武兼干。务济乐」施，常君谢其美；清约节俭，焦生裁以为譬。故乃腾芳声于下」邑，播实响于上京者矣。何其枉风横起，严生晦物，冰柏摧根，」云松玉折。公年方耳顺，忽遇瘿疹，卒于洛阳中练里第。孝昌」二年岁次丙午十月丁卯朔十九日乙酉窆于旦甫中源乡」仁信里。皇帝诏曰：故鹰扬将军恒农男杨干，志量冲邃，识」达明远，何其灾祸滥流，奄此良人。朕甚悼之，可赠秦州清」水太守，以追逸迹。公临终明悟，讥略辞善，可谓峭峰忽颓，椿」兰坠灭，金声与仓旻俱远，轻躯与四时等谢。望?抚拒，道俗」齐酸，故镌遗芳，永图泉石。其词曰：」郁矣兰冑，茂也芳干，禀均两义，三才履半。纯贞皎洁，志抽岩」岸，颐神清境，积而能散。腾响下邑，德名京观，寸心容裕，荫情」海汉。峭峰奄坠，椿兰忽摧，金声无烂，现形永灰。流川长写，石」至弗开，愁松蔽路，邑里含哀。北京图书馆藏拓
【志盖】阙
【铭文】魏故假节辅国车骑大将军青州刺史元公墓志铭」君讳□，字伯阳，河南洛阳人也。景穆皇帝曾孙镇北将军城阳」怀王之第九子也。大启盘石，花萼本枝。先哲迈而流光，峻极降」而为祉。夙成之叹，播美于知音；颖脱之姿，殊异于公族。加以孝」友淳深，理怀清要，水镜所鉴，标题自远。虽高翮未举，千里之望」俄然。始为散骑侍郎，在员外，寻除给事中，加伏波将军。旦夕仓」龙，岁时青琐，列侍推高，侪僚久敬。仍转司徒掾，加宁远将军。始」蹯龙门，实膺造士，激水之势未申，夭秀之悲忽及。以正光六年」二月七日终于宣化里宅，春秋卌。二宫贻杨，有识嗟惜。赠假节」辅国将军青州刺史。以孝昌二年十月壬申朔〔注〕廿六日丁酉葬」于金陵。行滋宿草，方积玄霜，高深有变，声烈无忘。其铭曰：」东堵冥贶，南国化行，是惟帝烈，谁克与京。武穆垂彩，周胤摛荣，」比龙方王，腾实飞声。蕴藉礼容，抑扬文史，一概险夷，忘怀忧喜。」往蹑丹墀，来毗黄耳，列荣有闻，邦教斯理。沃若方骋，羊角初抟，」严风夕紧，飞霜夜攒。恨深落秀，悲甚摧兰，去斯济济，即彼箫箫。」国路曼曼，九京寂廓，百川浩汤，朱裳晓褰。清加旦响，郁郁幽壤，」永叹生难，长嗟化往。孝昌二年十月壬申朔廿一日壬辰克。」皇考讳鸾，字宣明，镇北将军冀州刺史城阳怀王。太妃河南」乙氏。父延，故东宫中庶子。夫人长乐冯氏。父熙，故征东」大将军驸马都尉昌黎王，除侍中大傅，转使持节定州刺史，侍」中将军如故；迁太师中书监，除使持节车骑大将军都督并雍」怀洛秦肆北豫七州诸军事启府洛州刺史，侍中太师如故；改」封京兆郡开国公，食邑三千户。薨谥曰武。息崇智，字道宗，年」廿，□左将军府中兵参军。妻河东薛氏。北京大学图书馆藏拓
　　〔注〕孝昌二年十月丁卯朔。孝昌元年为十月壬申朔。原志记年有误。
【志盖】阙
【铭文】魏故员外郎散骑常侍西阳男高府君墓志」君讳广，字天德，勃海条人也。其先英暐，世镌冀壤。父州都，举秀」才，应对□方。文成皇帝惮之，征员外郎，俄迁秘书郎，加散骑」常侍。于时南伪请和，皇上以才过王●，器迈伊藉，殷懃简遣，」便充国使。宣扬此化，多非彼僭，而齐主讳过，无理见终。皇上」悼惜，世加荣品。君居邦清祭，历代照灼，兰枝桂本，发叶芬芳，载」算机明，克岐俊异。性沉深宽欲，不好剧谈，涉猎书记，不专章句。」八岁遭忧，在丧过礼，一浆历旦，半溢跨旬，朋情亲爱，三年莫见。」其面虽仲康居痛，无瘠兹容，毛义遇哀，何毁斯貌。信可以仪表宗」邦，范章后载。由是弱岁拜扬烈将军西扬男。在朝骞骞，居官愕」愕，寻除上郡太守。轻车入治，风略先驰，劳心狱市，有轸声旨。」俄迁天水太守。莅邑爱民，刑书良慎，罪验虽穷，每流涟不能已」辞。单衅结实，九死其犹疑。征朝谢郡，为魏重臣。方当缉熙情猷，」翼赞皇明，而福善无甄，名哲仍委。春秋七十七，以孝昌二年」岁次丙午七月薨于洛阳。朋旧悲悼，贵浅淹泪，所谓义结遐迩，」眷流内外者也。即其年十月窆于洛阳之北●。泉扉一淹，晓夜」无光，式刊玄石，以咏余芳。其辞曰：」绵貌英茂，仁德丰隆，既文既武，乃艺乃雄。在朝烈烈，居乡融融，」如彼君子，有始有终。金玉弗永，兰桂仍折，人纲缺矣，谁不悲咽。」卜云其吉，松停将设，刊斯幽石，铭兹清节。北京图书馆藏拓
【志盖】魏故武」卫于公」之墓志
【铭文】魏故武卫将军正虏将军怀荒镇大将恒州大中正于公墓志铭」祖拔，尚书令新安公。父烈，车骑大将军领军将军太尉公巨鹿郡开国公。」夫人元氏，东阳公主汝阴王女。长息贵显，司徒府参军事。次息建宗。」君讳景，字百年，河南洛阳人也。祖尚书，以佐命立功。父太尉，以燮厘着」积。君禀长川之溢源，资高岳之余峻，志度英奇，风貌闲远。年十八，辟司州」主簿。升朝未几，玉响忽流，九皋创叫，声闻已着。解褐积射将军直后宿卫。一」年，父太尉薨。君孝慕过礼，殆致穷灭。于后主上以君昔侍禁闱，有匪解之懃，世承风节，着威肃之操，复起君为步兵校尉，领治书侍御史。君以麤〔注一〕斩在躬，号天致让。但以帝命屡加，天威稍切，遂割罔极之容，企就断恩之制。」及至莅事献台，则聪马之风允树；朝直西省，夙夜之声克显。至永平中，除宁」朔将军直寝恒州大中正，从班例也。至延昌中，朝廷以河西二镇，国之蕃屏，」总旅率戎，实归英桀，遂除君为宁朔将军薄骨律高平二镇大将。君乃抚之」以仁恩，董之以威信，遂能断康居之左肩，解凶奴之右臂。西北之无虞者，实」君是赖。逮神龟二年，母后当朝，幼主莅正，介身之寄，实拟忠节。复征君为」武卫将军。至乃职司钩阵，匪躬之操唯章；总戟丹墀，折冲之气日远。及正光」之初，忽属权臣窃命，幽隔两宫。君自以世典禁旅，每济艰难，安魏社稷者，多」在于氏，即乃雄心内发，猛气外张，遂与故东平王匡谋除奸丑。但以谗人罔」极，语泄豺狼。事之不果，遂见排黜。乃除君为征虏将军怀荒镇将，所谓左迁」也。君虽不得志如去，聊无愤恨之心，犹能树德沙漠，绥静北蕃。使胡马不敢」南驰，君之由也。至正光之末，限满还京，长途未穷，一旦倾逝。以孝昌二年岁」次丙午六月遘疾，暨十月丁卯朔八日甲戍薨于都乡谷阳里。即以其年十」一月丙申朔十四日己酉窆于北芒山之西岗，太尉公之陵，礼也。若夫萧萧」陇树，杳杳〔注二〕玄堂，刊兹幽室，千龄未央。其辞曰：」幽兰有根，将相有门，皎皎夫子，垒构重原，世作鹰扬，迭司纳言。没如不朽，清」风犹存，亹亹时英，昂昂秀俊。入翼台省，出抚邦镇，骢马收威，白珪取信。方响金声，比德玉润。霜心内发，武德外雄，当朝正色，临难匪躬。威潜塞马，猛遏胡」风，如何不淑，未百已终。龟筮既戒，吉日唯良，龙轩且引，服马齐行。泉门窈窈，」大夜芒芒，舍彼琼室，宅此玄堂。北京图书馆藏拓
　　〔注一〕麤，原志石作，为麤字俗体。
　　〔注二〕杳，原志石作沓，当为杳误。
【志盖】魏并夏」二州使」君公孙」公墓志
【铭文】魏故假节东夏州刺史公孙猗墓志铭」高祖豊，燕殿中尚书御史中丞使持节镇南将军豫州刺史上洛公。」曾祖寿，燕给事黄门侍郎。」祖国，宁远将军平秦武都二郡太守雍城镇将平原男。」父臻，南部尚书都郎车骑府长史。」君讳猗，字荣宝，辽东襄平人也。遥源远派，横地无穷，盘基峻构，排云」孤上。故以青编焕其高门，绿●蔚其鼎食矣。君生资积善，自然仁智，」识禀过庭，独立诗礼。折旋怀颖，已见眸子之奇；俯仰薀匮，俄开通理」之赏。缔交善信，望利能廉，久要无亏，生平一致。弱冠武骑常侍，积射」将军给事中。君既文且武，著称于时，俨然难犯，见惮于世。入除直后，」超进直阁，出补赵兴太守，非其好也。虽人恶其上，此无愠容。还京授」冠军将军中散大夫，俄为假节东夏州刺史，寻加征虏将军。君乘轓」出守，拥节为牧，化移礼革，远至迩安。与善不存，春秋六十有五，孝昌」二年三月九日遘疾薨于州治。万里止相，四壤赎身，难逢不追，谁继」长泣。追赠持节平北将军并州刺史。粤十一月十四日迁葬于终宁」陵。乃作铭曰：」寿丘降祉，辽海薀祥，基堂为帝，累构成王。德深迭彩，道远重光，高门」克叡，鼎食惟良。惠结绮襦，业峻纨葱，黄中流润，席上飞誉。弹冠绛阙，」曳组青暑，膝前有欢，到屣多顾。敷竹有绩，拥旄有庸，兽驰新壤，珠还」旧邦。廉均刘宠，善迈鲁恭，抟风将举，高轩中降。早奠已撤，晚驾方驰，」如在空慕，备物徒施。一辞往路，长绝还逵，陵隰有改，声猷无亏。」大魏孝昌二年十一月丙申朔十四日己酉葬。北京图书馆藏拓
【志盖】魏故尚」书寇使」君墓志
【铭文】魏故使持节卫将军荆河雍四州刺史七兵尚书寇使君之墓志」君讳治，字祖礼，上谷昌平人也。康叔以贤达懿亲，敷官族而丕显。汉大将军恂以」河内光祚，蝉联修映。十一世祖侍中荣，应图踵武，声休素牒。魏秦州刺史冯翊哀」公之曾孙。王考赞，雍州刺史河南宣穆公。假节幽郢二州刺史威侯臻之第二子。」君诞世鸿跻，笃秀延光，怀瑜握瑾，陆离于昆崿。一匮初覆，山岳之望郁起；万顷不」测，清浊之华难见。年十九，辟本州岛主簿。由乃门□里奥，风飙高绝。洎夫从政两京，」缙绅皆出其下；历奉三主，冠冕未始其先。释褐中散平宪司直司府令，加强弩」将军。乃以能官取誉，当时见重。寻除冠军府长史，带舞阴太守。君志性高远，以任」荒不就，即拜太子翼军校尉。帝乡务统，天居任切，古号难裁，今称易扰。徙洛阳令。」公下车兴政，民见知方，□恭推化，王敬惭道。转步兵校尉，俄授建威将军鲁阳太」守。地实附畿，山蛮死棘，一康善化，期月用成。以父忧解任，献子加礼，连生在丧，曾」岂□□。服未阕，起前将军，寻迁假节督东荆州诸军事镇远将军东荆州刺史。方」城负固，汉池素边，喻以晋吴，绥以羊陆。朝廷深嘉公诚，就拜龙骧将军，复授征虏」将军。世宗晏驾，入奔山陵，除将作大臣。其邦虽旧，其制唯新。时荆淮慕泽，沔北思」仁，重除持节督东荆州诸军事前将军东荆州刺史。公怀惠夙沾，民歌再穆，乃相」率树碑，着显德颂于沘阳城内。遭继母忧解任，居丧踰礼，蒙着里名为孝亲里。时」以河蕃多虞，陇右旷德，复除持节督河州诸军事河州刺史。威愍既宣，载兴皇惠，」故使金城留美，玉门见思。迁廷尉卿度支尚书。大理明断，崇闱礼曹，察察若神，愔」愔自化。蠢尔千种，儵焉万落，无舍间谍，有忉边患。天子命将遣师，非公安可，使」持节镇南将军都督三荆诸军事金紫光禄大夫行台尚书。昔彭殒汉地，周亡晋」日，节同时异，人是物非。春秋六十九，以正光六年正月廿日薨。皇上震悼，遐迩」殇悴。公九德在躬，孝家忠国，兼姿文武，识具将相。遂赠使持节都督雍州诸军事」卫将军雍州刺史七兵尚书昌平男，谥曰昭。越孝昌二年岁次丙午冬十一月」丙申朔十七日壬子窆于洛京西大墓次。夫缃竹以为不朽，雕石复能不坠。乃作」铭曰：」六典周建，十子卫叔，因官命氏，高明敦●。方迹秦区，实光河奥，有志王佐，皇心」莫违。往绥神邑，亦辖朝机，式毗戎禁，高议端闱。猗欤我公，赫矣余辉，荆蛮敢距，我」是用之。上天不吊，福善自欺，鲁倾龟武〔注〕齐竭绳淄。华徒声茂，实光于时，成荫寒陇，」松永苌期，陵谷积毁，芳彩在兹。」母谯郡夏侯氏，父融，本州岛都。」母安定席氏，父他，本州岛治中。」夫人河内司马氏，父庆安，中书郎典寺鉴。北京图书馆藏拓
　　〔注〕武，原志作倵，为字书所无。
【志盖】阙
【铭文】魏故齐州平东府中兵参军元君墓志铭」君讳则，字庆礼，河南洛阳人也。大宗明元皇帝第」二子乐安宣王范之曾孙，乐安简王良之孙，左卫将」军大宗正卿营州刺史懿公之第二子。性聪敏，有孝」弟，好风慕义，才行兼举，恬澹寡欲，超然自得。弱冠为」齐州平东府中兵参军。孝昌元年十一月二十九日」卒于官，春秋三十一矣。粤二年闰月七日窆于景陵」之东北。乃作铭曰：」枢光流庆，弱水开源，于昭利见，三后在天。本枝斯茂，」载诞英贤，如和出岬，若隋曜渊。丱日有成，?年通理，」爱仁尚义，敦诗悦史。结轪名驹，方驾才子，岂曰连城，」抑亦兼市。千秋虽一，百年有程，如何哲人，秀而不成。」行云暮结，悲风旦惊，仪形閟矣，余烈徒声。北京图书馆藏拓
【志盖】魏故银青」光禄大夫」于君墓志
【铭文】魏故银青光禄大夫于君墓志铭」君讳纂，字荣业，河南洛阳人也。轩辕降灵，寿丘祏绪，导积石以」争流，混沧溟而俱浚，分系焕乎旻区，在野郁焉命氏。曾祖新安」公尚书令，端委铨衡，式谟群辟。祖太尉成景公，燮道上台，司董」中候，故以周宗方邵，汉世平勃，书勋缃缋，勒功彝鼎。父散骑，以」儒雅稽古，清韵夷放。数君皆弈叶忠孝，北京民誉者矣。君陶气」钧和，镕神禀善，幼以聪慧，长而机悟。用能茂实之名，羇角巳高；」藉甚之称，巾弁踰远。释褐为秘书郎。石渠载芬，麟阁斯蔚。寻转」符玺郎中。行信增严，虎竹方重。俄迁通直散骑侍郎。赞景九重，」裨晖一德，贲是丝言，晔兹纶诰。复除辅国将军中散大夫。扞城」既委，夙夜攸在，物号静恭，人称正直。后加恒州大中正。执权州」部，提概乡国，升黜得中，斟酌式允。方将追嗣前休，克踵先构，叶」传衮衣，世袭补阙，而与仁寂寥，奄焉徂殒。春秋卅有九，孝昌二」年岁次鹑火五月己亥朔廿八日丙寅卒于洛阳谷阳里第。追」赠银青光禄大夫，礼也。越其年闰十一月七日迁窆于先茔之」北。惟君少藉重光，宿承缔庆，眸子擅奇，神童标异，孝友绝伦，节」义励等，未仕播声，升朝缉誉。信可以縻爵登槐，继调鼎饪，光国」五公，荣家四世。岂图停波辍流，中霄坠翮，哲人其委，百身焉及。」乃刊石传辉，式扬不朽，俾与天长，永共地久。其词曰：」琼海何产，育必琛瑞，衡岳奚殖，挺兹松桂。重光载蔚，英才罩世，」处邦斯闻，在丘伊贲。爰初入仕，天禄是司，中年徙祑，皇言攸」记。落落遒韵，昂昂奇志，匪伊文情，亦乃剑气。空言与善，谬云报」道，方池殒珠，圆渊碎宝。曾未强仕，遽收难老，溘同朝露，奄先秋」□三荆欢珠，四鸟悲林，矧兹一别，长閟天浔。重扃既晦，幽夜弥」□，昭彼玄石，志此德音。北京图书馆藏拓
【志盖】阙
【铭文】魏故安西将军银青光禄大夫元公之墓志铭」君讳朗，字显明，太武皇帝之母弟乐安宣王范之孙，处士苌生之仲子。其」先龙飞创历之元，凤翔出震之美，丹青垂之无穷，国籍炳其鸿烈，文传已详，」故可得如略也。君禀干元之派流，资昆岳之神气，器亮早凝，英明夙发。弱冠」除步兵校尉直后。及至宿卫紫宫，忠懃之迹每彰；列侍丹墀，匪解之音克远。」俄迁左中郎将直寝，转直阁将军。朝廷以平城旧都，形胜之会，南据猃狁之」前，东连肃貊之左，保境宁民，实拟贤戚；乃除君持节征虏将军平城镇将。」君遂御夷狄以威权，导民庶以礼信。其时十余年间，凶奴不敢南面如坐」者，殆君之由矣。逮神龟二年，以母忧去职。君孝行过礼，哀深孺慕，初丧一旬，」水浆不入于口，苫块二期，鬓发皓然俱白。勉丧之后，还复缁首。天子嘉之，」敕下有司，标其门芦，以彰纯孝。纵王褒朽树于前，孟仁变竹于古，方之于君，无」以过也。属皇家多难，妖氛竞起，河西之地，民莫安居。朝廷以君果毅早闻，」戎照夙着，乃除君持节行河州刺史。道?长安，未获前达，寻被别敕，兼行」台尚书节度关右。君乃淹思内凝，神机外发，折胜之筹，举无遗算。当尔陇贼」未夷，秦妖尚蠢，雍华之民，屡相扇动，或屠没郡县，煞害王人，群行不轨，劫绝」公使；致令奔命之符，潜行夜川；告庆之驿，偷驰宵谷。京师怀樔幕之忧，西军」有缀流之顾。朝廷患之，未或能御，复以君为使持节安西将军都督回镇冲」关。君遂抚众以驯雉之仁，董盗以仓鹰之猛。于是奸轨潜形，寇贼远迹，京西」无苟吠之虞，周疆绝问鼎之客。王室之不坏，实君是赖。方将蹑三阶以上驰，」迈九树如余远，岂图皇天不吊，与善愆期，●兰桂如早亡，摧青松以夙」殒。春秋五十一，以孝昌二年九月丁酉朔戊申日薨于师。于是朝廷爰案故」典，加以二等之礼，赠使持节安北将军并州刺史礼也。闰十一月丙寅朔十九日」甲申葬景陵东冈。若夫天长杳●，地厚深沉，刊石泉门，式照德音。其词曰：」葳蕤鸿绪，世载攸长，惟公之先，且帝且王。龙升日道，凤翥云乡，言发朱邸，来」朝未央。降逮夫公，夙踵高风，才为世范，器实人雄。执官廊庑，给事清宫，守兹」恭愿，保是虔忠。资仁以性，禀孝自天，腾踪柴闵，岂伊二连。爰丧先妣，素首」立年，亦既阕止，皓鬓徂玄。或镇蕃要，或司莫府，策禀兵韬，虑深钩拒。动必穷」代，算无遗举，言开六郡，载清三辅。云途未骋，鸱路已骞，寂寥泉户，如何夜天。」霜悲墓道，风急松阡，匪资玄勒，孰响幽埏。北京图书馆藏拓
【志盖】无，砖志。
【铭文】故元伏生妻舆龙」姬铭。孝昌二年十二」月廿日送终。北京图书馆藏拓
【志盖】魏故舞」阴寇府」君墓志
【铭文】寇侃字遵乐，上谷昌平人也。肇祚光」于有周，文明绵邈而遐焕。汉故大将」军恂之遗英，侍中荣十二世之胤。曾」祖赞，魏雍州刺史河南公。祖臻，幽郢」二州刺史。顺阳太守轨之第三子。君」苞五运之纯精，体坤元之善气，孝友」着于闺庭，信义播于乡国。贞明皦洁之性，自少而成；温柔雅毅之风，不严」而令。河南帝乡，冠冕百辟，以君懿望，」遂辟郡中正。品镜唯允，彝伦载叙。督」护舞阴太守。威惠既兴，风移俗易。春」秋卌一，孝昌二年十二月十二日殒」于家。即廿六日葬。铭曰：昂昂岳峻，」愔愔〔注〕澄，有贤在德，德亦世兴。猗欤」斯子，名行俱升，仁于不朽，没而踰征。北京图书馆藏拓
　　〔注〕，古文渊字。
【志盖】阙
【铭文】魏故宣威将军骑都尉董伟，字」大瑰。不幸遘疾，春秋卌有九，以」正光四年四月廿五日卒于洛」阳咸安乡安明里。孝昌三年岁」次丁未二月甲午朔十六日己」酉葬于芒山之阳。北京图书馆藏拓
【志盖】阙
【铭文】魏故密阳令武功苏君墓志铭」君讳屯，字平德，武功人也。其先周之苗裔。高」祖太平，以逸韵标时，剖符作守。祖武邑，以道光前代，膺兹百里。君禀气中和，资灵独秀。□」纯孝敬之声，发自丱年；蹇蹇不谕之操，起于」盛岁。爰初释褐，在朝之称已章；末年从政，童」雉之谣更起。报施无征，浸雰横许。春秋八十」一，以孝昌二年二月十三日寝疾殒于第。粤」以三年太岁丁未二月甲午朔廿一日甲寅」葬于北茫小山。痛出泉之一闭，君长去而不」追，故叹玄石，永镌不朽。其词曰：」开祥在岐，发庆于周，世唯冠冕，代则王侯，侍」芳不己，继业仍休。夫君皎皎，百练弗矛，〔注〕居家」善治，出任能谋，鸣琴作宰，高枕自修。长途忽」尽，百年中休，芒芒宿草，蔼蔼松丘，泉门一闭，」去矣攸攸。」大魏孝昌三年二月廿一日。北京图书馆藏拓
　　〔注〕矛，当为柔字省写。
【志盖】阙
【铭文】使持节侍中司徒公都督雍华岐三州诸军事车骑大将军雍州刺史章武武庄王墓志铭」公讳融，字永兴，春秋四十有六，河南洛阳宽仁里人也。恭宗景穆皇帝之曾孙，征南大将」军开府仪同三司雍州刺史南安惠王之孙，镇西大将军都督东秦邠夏三州诸军事西戎校」尉统万突镇都大将汾夏二州刺史章武王之元子也。蝉联瓜瓞之绪，眇邈瑶水之原，固已炳」发河书，昭明玉版，于兹可得而略也。公含州岳之纯液，秉金玉而挺生，寓望魁悟，风情峻异，堂」堂乎，物莫能量也。性至孝，善事亲，因心则友，率由斯极，闺门之内，人无闲言。澹若秋水之清，暧」似春云之润。故朋徒慕义，乡党归仁。弱而好学，师佚功倍。由是瑚琏之器，遐迩属心，桢干之才，」具瞻无爽。年十二，以宗室令望拜秘书郎。景明中袭封章武郡王，除骁骑将军，俄而假征虏将」军，随伯父都督中山王为别将。复梁城已陷之郛，摧阴陵鲸鲵之贼，公实豫有力焉。既而杨州」刺史元嵩被害，寿春凶凶，人怀危迫。都督表公行杨州事。公私怙然，民无异望。还京除假节征」虏将军督并州诸军事并州刺史。寻拜宗正卿，复为使持节散骑常侍平东将军都督青州诸」军事青州刺史。频牧二州，泽随雨散，化若不言，政理明密，有闻五葱，无敢三欺。又以本将军除」秘书监，寻迁长兼中护军加抚军将军领河南尹，护军如故。迁征东将军，护军、尹如故。于时权」臣执政，生煞在己，以公是太尉中山王从父昆弟，中山既起义邺城，忠图弗遂，便潜相疑嫌，滥」致非罪。于是官爵俱免，静居私第，颐神养性，恬然自得。寻以公枉被削黜，诏复王封，仍本将」军，为使持节征胡都督。既而大明反政，罪人斯得照。公忠诚密款，奇谋独着，乃加散骑常侍本」将军左光禄大夫。及亲御六军，躬行九罚，除公卫将军迁车骑将军领左将军，与前军广阳王」先驱遄迈，讨定州逆贼，相持积旬，指期龛弥。季秋之末，蚁徒大至，并力而攻。公部分如神，容无」惧色，虽田横之致士命，臧洪之获人心，弗能过也。但以少御多，莫能自固，锋镝乱至，取毙不移。」古之轻生重节，亡身殉义，复何以加焉。贼帅以公德望隆崇，威名震赫，不敢久留营垒，厚送而」还。二宫动容于上，百僚奔走于下。给东园秘器，朝服一具，衣一袭，赙物八百段。追赠使持节」侍中司空复进司徒都督雍华岐三州诸军事车骑大将军领雍州刺史，王如故。特加后部鼓」吹。魏孝昌三年岁次丁未仲春甲午朔廿七日庚申葬于邙山，乃作铭曰：」葳蕤赤文，氛氲绿错，帝图爰炳，玄功已烁。握纪代兴，大人有作，分唐建鲁，麟趾旁薄。令望令问，」乃牧乃蕃，诜诜公子，穆穆王孙。英华挺出，焕若瑜璠，克岐克嶷，载笑载言。容止可观，德者可佩，」如彼王人，堂堂谁辈。行着闺门，风成准裁，有矩有规，无玷无悔。勿称千里，翻飞九重，逶他龙沼，」独步无双。逢兹克让，值此时雍，一恩入赏，宁待为容。遭离闵忧，蒸蒸几灭，毁甚寅门，哀踰泣血。」形乎兄弟，被之甥侄，远迩钦风，华夷仰辙。亦既君王，朱绂斯煌，酎金无爽，执玉有光。建旗绛北，」持斧晋阳，信孚白屋，恩结绿棠。再拥旌旄，于彼青土，驰传褰帏，问民疾苦。万里晏然，六条云举，」四履若齐，一变如鲁。缀旒下岳，亦尹上京，自己被物，先教后刑。遘伊贝锦，逢彼营营，获非其罪，」高志弥清。睿明反政，害马斯除，崇章峻秩，畅?高●。作翼銮左，受脤出车，运兹奇正，密算潜图。」封豕纵突，长蛇肆噬，义厉其心，冲冠裂眦。奋炙刺逆，抽戈自卫，力屈势孤，俄然取毙。悲同黄鸟，」痛贯苍旻，哀缠逆众，悼感凶群。徐輴而反，其送如云，魂归帝垄，身窆金坟。二宫轸恸，百辟伤」哀，爰登下衮，俄陟中台。龟龙掎抳，云树徘徊，万春自此，一去不来。河水之南，邙山之北，芳草无」行，寒松黯黑。丘墓崔嵬，泉扃眇默，深谷为陵，于焉观德。北京图书馆藏拓
【志盖】阙
【铭文】魏故使持节后将军肆州刺史和君墓志铭」君讳邃，字修业，朔州广牧黑城人也。其先轩黄之苗裔，爰自伊」虞，世袭缨笏，式族命三朝，亦分符九甸。因食所采，故世居玄拜。」及大魏应图，构宇幽朔，曾祖干以佐命元勋，职居鼎列；祖柒以」铉冑风高，宦参崇礼。父头以道侔四能，治周三善，故除为河北」郡二千石。君冲龄夙凝，辩惠早成，孝敬之至，乡闾轨其风，摛藻」陆离，鳏邑师其艺。」高祖孝文皇帝，从御嵩?，机延俊逸，以君门冑清深，文华秀」叡，辟为奉朝请。时选部以瑚琏虚设，未有斟养。俄迁员外散骑」侍郎领南台侍御。君莅职公平，温威昭著，采风折狱，有仲由之」明，省方察化，齐山甫之度。正始中，蛮夷逆节，千秽」皇略。时简师鞠振，以扫不顺，以君有模算机权，授以行台之任。」师不余时，犬夷熸□。于是回军转旆，献俘授赏，以君勋深忠毅，」正光四年，迁宁朔将军左卫司马。宿卫虎闱，抚绥介旅，贞亮之」成，简着两圣。孝昌元年，授以镇远将军，左卫司马如故。」君以量弘授浅，职未称誉，昊天降瘼，龄算不遐。鯈以孝昌二年」岁次丙午九月丁酉朔十一日丁未薨于京师修民里。时君春」秋五十有六。圣上哀其不永，恸怚天衿，以窀穸有期，追褒」勋册，赠使持节后将军肆州刺史。越岁乙未二月庚寅朔〔注〕廿七」日丁丑葬于西山之阿。寸光飞驷，于焉以绝。其询曰：」赞命之门，曰伊斯族，弈弈载徽，彪然世禄。孝以光家，升朝义足，」文翰班如，使光远岳。出诸台宪，入卫黄屋，轺组晕晔，方贻戬谷。」景应未征，龄命短促，息马长驱，藏舟夜速。日月以期，泉营已卜，」镌铭幽坠，以纪世录。呜呼宝命，往矣不续。北京图书馆藏拓
　　〔注〕此处干支有误，孝昌三年当为丁未，二月甲午朔。乙未为延昌四年，在此前十二年，且延昌四年二月为甲戌，均不相符。
【志盖】阙
【铭文】魏故假节征虏将军岐州刺史富平伯于君墓志铭」君讳纂，字万年，河南郡河阴县景泰乡熙宁里人。使持节安西大将军」燕州刺史混泥之孙，持节后将军朔州刺史染干之子也。开源命氏之」由，肇基荣宦之序，鸿勋济世之功，蝉联迭耀之美，实史籍之所载，固不」附详录焉。君承积庆之休烈，资逸气之淑灵，性识明敏，神情爽发，龆日」振颖，绮岁腾徽。是以贞白之操，足以厉俗；仁恕之风，可以矜物。优游儒」庠之肆，逍遥礼义之圃。所谓心期高尚，志昶清云者也。太和十三年，袭」品富平伯。景明二年，解褐明威将军冗从仆射。正始元年，转威远将军」平城镇平北府长史。永平元年，授宁远将军怀朔镇冠军府长史。君毗」赞二府，服懃九稔，厘简庶事，实无停滞，清风远着，徽誉藉甚。蕃牧敬其」能，缙绅钦其美。延昌元年，迁秀容太守。君绥民以恩惠流称，理物以平」直是务，请谒不行，奸轨革心，劝课有途，氓隶仰德，化穆下邑，声衍上京。」昔宗均去虎，鲁恭飞蝗，今古虽殊，厥绩一焉。孝昌元年，除辅国将军中」散大夫兼大鸿胪卿。君在朝隐德，意慕和机，枉理弗践，直道是从。取适」朋僚之中，恒以泛接为仁；恭事台省之间，每以匡政为效。方将振翮紫」墀，奋足台阶，而昊天不惠，寝疾弥留。春秋七十，孝昌三年岁次丁未二」月甲午朔四日丁酉卒于洛阳城永康里宅。圣上闻乃制诏曰：君意」怀和瑾，历任勤明，不幸殒没，用悼于怀。宜追加褒赠，以旌厥善。可假节」征虏将军岐州刺史，伯如故。粤以五月癸亥朔十一日癸酉窆于芒山」之西垂，帝陵之东波，南枕修逵，北负崇原，与妻叔孙氏合茔焉。乃作铭」以志之。其辞曰：」至功必祠，鸿勋无绝，诞载淑灵，丕承休烈。既踵前华，亦缵后辙，兰趾芙」疏，秀干遥裔。颖悟早懋，岐嶷夙成，优柔学业，艳溢文□。唯仁是纬，非义」罔经，桂郁松滋，玉振金声。员荷远胤，克构崇基，藉兹品秩，解褐明威。执」笏丹禁，恭事虎闱。一莅联城，再翼镇府，弼谐蕃岳，缉熙邦宇。威厉秋霜，」恩润春雨，化流北朔，德越南楚。仁寿虚诰，福履空传，如何不淑，歼此良」贤。灭影明世，委体黄泉，式铭玄石，芳迹永宣。谥曰孝惠。北京图书馆藏拓
【志盖】魏故胡昭仪之墓志铭
【铭文】魏故胡昭仪墓志铭」昭仪讳明相，安定临泾人也。虞帝以应历奉干，胡公以」资灵祚土，登天构日之基，宅运辅辰之业，故以备诸史」册，不复详载焉。圣朝散骑常侍征虏将军使持节豫」州刺史诞之曾孙。散骑常侍征西将军金紫光禄大夫」使持节岐雍二州刺史高平侯洪之孙。散骑常侍征虏」将军都督并州诸军事使持节并州刺史阴盘伯乐世之女。宣武皇帝崇训皇太后之从侄。体坤元之至性，」资星月之玄图，神怀清邃，渊谟崇远，风美巫山之阳，节」高汉水之上。四德聿修，六行光备，户牖之教既成，有行」之义攸在。遂以懋德充选掖庭，拜左昭仪。内毗阴教，外」协宸华，义穆四门，声高九宇。方当缉是芳猷，永隆鸿范，」以俟大虹之祥，有愿仓龙之感。岂图八眉之门不树，两」童之庆未融，如何不吊！春秋十有九，以孝昌三年岁在」丁未，四月癸巳朔，十九日辛亥薨于建始殿。越五月廿」三日，迁窆于西陵。乃命史臣作铭曰：」玄黄始判，清浊已甄，桑林吐日，蒙谷含烟。神原杳杳，洪」祚绵绵，德应昌历，道照皇天。车骑炳蔚，龟组蝉联，于穆」昭仪，资神懋族。礼盛汉滨，风清阿谷，峻比城隅，标华灌」木。绚素幽宫，作嫔黄屋，毗影轩光，霁此鸣旭。吉凶有兆，」倚伏无期，奄辞黼帐，方即泉扉。寒暑交变，日月迭微，杨」烟晓合，松飙夜威。西阴巳灭，东方未晞，敬镌幽石，式述」音徽。北京图书馆藏拓
【铭文】大魏车骑秘书郎侯君墓志铭」君讳愔，字景明，燕州上谷人也。其先盖黄」帝之苗裔，冠冕连衡，缨貂累袭。曾祖龙骧」将军代郡太守，祖冠军将军谏议大夫，父」车骑都尉济安太守。君质如披锦，文采焕」然，器若珪璋，光辉朗润。崇峰架月，齐峻崿」于紫城；长源浩汗，启洪涛于宸纪。幼笃儒」素，品高琳琅，长敦行谊，处重典型。缙绅服」其景行，朝野慕其鸿烈。方翔九万，戢翼南」溟，何期不永，奄从逝水。以孝昌三年岁次」丁未九月三日遇疾无瘳，悠然而卒，春秋」五十有六。粤以其年十月十有三日葬于」漳水之阳。恐泉壤丕变，陵谷代迁，刊石泐」徽，表扬遗烈。乃作铭曰：」崇功伟烈，建主开国，传□衮豫，播美城郭。」户等三□，气兴云发，铭□泉石，千载同托。北京图书馆藏拓
【志盖】阙
【铭文】魏故使持节车骑大将军仪同三司雍州刺史元公墓志铭」公讳固，字全安，河南洛阳人。景穆皇帝之孙，使持节征西大将」军仪同三司汝阴王第六子也。生而明悟，幼若老成。太和中，释褐」太子舍人。转给事中。除通直散骑侍郎散骑侍郎兼大宗正少卿。」迁太子庶子通直散骑常侍宗正少卿。复加冠军将军兼将作大」匠，俄正大匠，常侍如故。重除宗正少卿，大匠如故。出为征虏将军」东秦州刺史，不行。加左将军。转安南将军大宗正卿，还领大匠。迁」抚军将军卫尉卿行河南尹。转中军将军右卫将军，加散骑常侍。」出为镇北将军定州刺史，常侍如故。后除金紫光禄大夫太常卿，」镇北常侍如故。以孝昌三年岁次丁未九月辛酉朔二日壬戍薨」于位。有诏追赠使持节车骑大将军仪同三司雍州刺史。谥曰也。十一月庚申朔二日辛卯葬于长陵之东。乃作铭曰：」草昧缔构，权舆经始，曰帝曰皇，乃疆乃理。郁矣本枝，诜然鳞趾，含」英挺出，实惟夫子。爰初龆龀，亦既弁兮，克岐克嶷，如璧如珪。縻兹」好爵，陟彼云梯，腾声望苑，骋足龙闺。委他在公，便繁左右，鸣佩垂」腰，清蝉加首。优游文义，流连琴酒，瞻彼遗薪，永言载负。攸攸列棘，」茫茫关辅，且尹且卿，兼总心膂。斯实折冲，亦唯御侮，休风式播，奇」功乃举。易水之南，恒山之北，邯郸旧风，丛台故国。谁蕃谁屏，以亲」以德，帝曰尔谐，分铜树则。煌煌礼乐，肃肃宗枋，选众而举，乃作元」卿。方冲九万，抟风上征，奄同芳草，飘忽先零。生荣死哀，礼有加数，」何以赠行，玄云芳树。萧瑟寒原，邅回芒路，一去不还，清徽永铸。」妻河南陆氏。父琇，散骑常侍给事黄门侍郎太子瞻事祠部」尚书金紫光禄大夫司州大中正太常卿建安公。祖拔，使持」节侍中征西大将军相州刺史都督中外诸军事太保建安」王。息静藏年九岁。女令男年十二。北京图书馆藏拓
【志盖】阙
【铭文】大魏孝昌三年岁次」丁未十一月庚申朔」十三日壬申安定郡」临泾县胡毛进墓志。」泾州主薄宣威将军」猗氏令谏议大夫镇」远将军汝南太守使」持节辅国将军豫州」刺史。北京图书馆藏拓
【志盖】阙
【铭文】魏故咸阳太守刘府君墓志铭」君讳玉，字天宝，弘农胡城人也。厥初基冑与」日月同开，爵封次弟通君臣之始。周秦大汉，」并班名位。远祖司徒宽之苗。其中易世，举一」足明。值汉中讥凶奴之患，李陵出讨，军势不」利，遂没虏廷。先人祖宗，便习其俗，婚姻官带，」与之错杂。大魏开建，托定恒代，以曾祖初万」头，大族之冑，宜履名宦，从驾之众，理须督率，」依地置官，为何浑地汗。尔时此斑，例亚州牧。」义成王南讨苌安，以祖可洛侯名家之孙，召」接为副，充子都将。与王策谋帏内，制定雍境，」遂以土荒，即今镇押。君数世重荫，成应引内，」为西征子都。出祺之挺，屡有熏迹，宜可升接，锡之矛土。假咸阳太守。春秋七十八，以孝昌」三年岁次丙午十一月廿四日卒于家。」肇基云景，神彩重映，是曰刘族，世立坚明。位」綖台司，志含中贞，翼辅王室，唯安唯宁。弈踵相」继，其器易新，召莅矛土，四裔来冥。绥接恩化，」富壤殷民，体含玉洁，不磨自邻。北京图书馆藏拓
【志盖】无
【铭文】魏故横野将军甄官主簿宁君墓志」君讳懋，字阿〔念〕，济阴人也。其先五世属延溱」汉之际，英豪竞起，遂家离邦，遥寓西凉。既至」皇魏，佑之遐方□外。父兴，以西域卒陋，心恋」本乡。有意东迁，即便还国，居在恒代，定隆洪」业。君志性澄静，湛若水镜，少习三坟，长崇典，」孔氏百家，睹而尤练。年卅五，蒙授起部曹□」事郎。在任虔恭，朝野祗肃，至太和十三年，圣」上珍德，转补山陵军将。抚导恤民，威而不猛，」弥贪惠下，黎庶择心。至太和十七年，高祖孝」迁都中京，定鼎伊洛，营构台殿，以康永祀。复」简使右营戍极军主。宫房既就，泛除横野将」军甄官主簿。天不报善，歼此懿。春秋卌有八，」景明二年遇疾如丧。妻荥阳郑儿女，太武皇」时蒙授散常侍。郑儿女遗姬，以去孝昌三年」正月六日丧。以今十二月十五日葬于北芒」□和乡。刊石立铭，以述景迹。河南洛阳出土。见《河南文博通讯》一九八０年第二期《北魏宁懋石室和墓志》。
【志盖】阙
【铭文】魏故冠军府长史寇君墓志」君讳慰，字欣若，上谷昌平人。自履迹肇生，」伏翼呈祥，延□周文，遂作司寇，因以氏焉。」簪缨相袭，历数十世，备列青史，略而不述。」君安西将军秦州刺史冯翊哀公之曾孙，」安南将军领南蛮校尉雍州刺史河南宣」穆公之孙，假节龙骧将军幽郢二州刺史」威公之第五子也。君资禀超逸，迥异常稚，」弱冠之年，辟为牂牁令，坚辞不就。后洛州」王卓又举为炖煌镇都将。在官未几，适以」丁艰旋里。读礼之余，未尝与闻外事。孝昌」四年，起为冠军府长史，以焦思劳虑，遂遘」沉?。天不祚善，竟至弥留。春秋四十有九。」寔七月之廿六日也。粤九月壬申朔〔注〕三日」甲戍葬于先人墓次。爰作辞曰：」惟公诞降，氏族云遥，后稷之裔，姬周之」苗。赋质超迈，遵道而行，湖月其心，?竹」其贞。世承簪笏，作帝股●，万方永赖，」际彼升平。天不佑善，殃及哲人，亿万斯」年，泉门长春。北京图书馆藏拓
　　〔注〕孝昌四年正月改元武泰。是年九月乙卯朔，此志干支不符。
【志盖】魏故元氏薛夫人墓铭
【铭文】魏前将军廷尉卿元公妻薛夫人墓志铭」夫人讳慧命，河东汾阴人也。其曾祖晋朝衣锦，三河声玉，」袭爵汾阴侯，徽号安西。丈节秦蕃，进爵陪陵。公祖貂珰焕」□剑玉明霞，迁镇西大将军左光禄大夫启府南豫州刺」史驸马都尉河东康公，即是西河长公主之贵婿也。考镇」西大将军玄瓠镇将河东敬公之第五女也。夫人禀淑令」于二仪，总六德而应生。审道求贤，伯鸾是匹，隐服心披，和」光别古。梦转动规，巧怀并哲，所育如金，谁云非宝，象月象」华，唯虺犹神。且诫则有章，斑母恧其先；礼修台赞，鲁宫惭」其昔。敬上接下，娣姒贵其仁；尊佛尽妙，禅练尚其极。内外」冥鉴，女功直置。以二月十月神熊双诞，瑞璋两曜，剑崿韬」●，俄来鯈去，一骨一血，辞我安速。夫人囓指悼悲，慈伤于」心裂，气塞未旬而殒。江妃丧子，何复异也。以武泰元年岁」次戊申二月己丑朔十七日乙巳薨于澄海乡绥武里舍。」葬于邙山之陵。然匹夫怀痛，思王极笔，婴咳哭我，宁不篆」石，略镌日者，乃作铭曰：」惟令惟淑，迹邃难书，作配有天，逸志同符，宛转成则，玉秀」金珠。才丰女典，礼重母仪，古今所传，有矩有规。洞鉴妙法，」化耋效卑，双龙不育，殒君斯逐。婴咳满堂，割裂吾肠，悼亡」抚存，孤涕无央。君其如桂，生死怀芳，镜兹玄石，泉下图光。」曾祖法顺，曾祖亲裴女。祖初古拔，祖亲西长公」主。父胤，母梁氏。门师释僧泽书。北京图书馆藏拓
【志盖】阙
【铭文】维大魏武泰元年岁次戊申二月己丑朔廿一日己酉故员外散骑」侍郎元君墓志铭。君讳举，字景升，河南洛阳人也。恭宗景穆皇」帝之玄孙，征南大将军开府仪同三司雍州刺史南安惠王之曾孙，」镇西大将军都督东秦邠夏三州诸军事西戎校尉统万突镇都大」将邠州刺史章武烈王之孙，宁远将军青州刺史之元子也。其玉瓞」绵天之绪，金流定海之源，固已焕乎龟鼎，郁明玺牒，于兹可得而略」也。君禀山川于气象，戴日月而挺生，邕容秀异，神仪风骨。亹亹焉莫」测其深，洋洋乎谁鉴其始。孝悌生知，即心为友。言不苟合，朋故讶其」信；恭长慈幼，远近叹其奇。龀而小学，师心功倍，冥讥迅捷，卓尔殊佚，」坟经于是乎宝轴，百家由此兮金箱。洞兼释氏，备练五明，六书八体，」画妙超群，章勾小术，研精出俗，山水其性，左右琴诗。故潜●衡门，声」播霄岳，弱齿时知，为青州骑兵参军事。伯父章武王俄顷还都，转员」外侍郎。履朝独步，伦华非匹。一见唧唧，宋朝更生；久狎咄咄，平仲何」奇。暨大驾纂戎，禁卫须人，伯王申举，简充直后，虽迫日月，非其好也。」易尚随时，隐显由心，至性醇孝，礼莫能书。时年九岁，频丁二忧毁泣」血，几灭过衷，十八年间，疹等初哀，报善无灵，殒兹闵辈。春秋廿五，孝」昌三年三月廿七日薨于京师澄海乡绥武里。粤于武泰元年岁次」戊申仲春己丑朔廿一日己酉葬于邙山倍帝之陵。小弟景文，怨瑶」璧之无响，痛同气之永隔，故托金石以镌声，图风轮以刊德。乃作铭」曰：」有哲公子，帝叶王孙，洸洸万里，玉重金尊。怀风白雪，气挺春温，镜心」日月，瑕朗才根。雍雍父佐，雅雅云门，如桂如璋，贵出昆仑。象松象月，」清照乾坤，素琴泛菊，山水游魂，五明园苑，六圃芝荪。冥灵何酷，分气」蒿村，季方其梦，恸哭晨昏。抚兹襁侄，孤咽难论，托心玄石，镌德长存。」曾祖南安惠王桢，字乙若伏。曾祖妃冯翊仇氏牛之长女，牛为本」州别驾。祖章武烈王彬字豹仁。祖妃中山张氏小种之女，种为」郡功曹。父竫，字安兴，为宁远将军青州刺史。母冯氏，昌黎王第」三女，南平王诞妹。妻勃海高氏，父聿，为黄门郎武卫将军夏州刺」史抚军将军金紫光禄大夫，母即君姑也。北京图书馆藏拓
【志盖】阙
【铭文】魏故使持节散骑常侍卫大将军尚书右仆射都督雍岐南豳三州诸军事雍州刺史」南平王墓志铭」王讳暐，字仲囧，河南洛阳人，太祖道武皇帝六世孙也。自出作蕃维，入为卿□，□」烈高功，焕于帝籍。王资神秀桀，自得温恭，岐嶷表于隽年，乐善着于冠日。故以千里兴」嗟，万夫攸仰，是称盘石，斯曰犬牙。自增构爰归，象贤继及，盛业惟新，风声日广。背淮之」客，接踵而来游；邹牧之侣，慕义而斯至。虽东阁未启，补衮之望，俄然于违，汝弼望隆任」显，假借之寄，时无异归。除谏议大夫，王如故。凤沼严责，王言攸委，丝纶所出，匪易其人。」转中书侍郎，王如故。东滨巨海，西望长河，四会所缠，五方伊在，亨鲜是属，兴利时凭，总」辔褰帷，允当物议。除使持节都督光州诸军事辅国将军光州刺史，王如故。王去兹荷」政，黜彼乱群，曾未期年，风移俗化，琐门注望，其来日久，将委喉唇，事资执戟。除给事黄」门侍郎将军，王如故。王固遵后外，深秉谦撝，敷衽陈诚，久而获许。改授散骑常侍，王如」故。秦川构乱，巨滑滔天，大将军太傅以安危所锺，总戎西伐，而晨昏之寄，实归犹子，帷」幄之算，是赖高谟。乃授使持节假平西将军，以本官为西□别将。既而泾阳告警，陇首」未康，龛乱宇民，特难其选。除使持节都督泾州诸军事右将军泾州刺史。属狡虏实繁，」游魂未息，周旋诛讨，岁历兹多。乃授平西将军银青光禄大夫假安西将军使持节为」征讨都督。三令靡违，五胜无舛，遂北追奔，系头将及。朝廷以山西犹梗，民庶未宁，作」镇班条，实伫英略，进授使持节都督秦州诸军事本将军秦州刺史假镇西将军都督，」王如故。王脂车秣驷，拥节抗旗，竹马盈郊，壶浆继会。前驱覆众，大督云亡，王业钾徐」归，抽戈后殿，慨东隅之有缺，思改旦于后图，却就长安，方申更举。□□悔祸隆绪，兴妖」履霜，已见燎原。行在以王远近注心，雅相猜忌，丑正有徒，奇谋未□，□招延义勇，纠散」收离，东向告诚，西辕述职。而维城之志以懃，靖乱之心未逞。忽离盗增之祸，奄及推墙」之灾。以孝昌三年十月廿日薨于长安之公馆。春秋卅八。朝廷咏言忠烈，念深追远，」褒德纪勋，礼崇加数。诏赠使持节卫大将军尚书右仆射都督雍岐南豳三州诸军」事雍州刺史，增邑三百户，王如故。王孝情天至，友爱特深，悦善好名，宽仁容众，学涉坟」史，雅好诗文，草隶之工，迈于锺索。及临民抚众，既宽能猛，基忠履孝，善始令终，劲质表」于疾风，贞柯冠于岁暮。抑所谓广夏之栋梁，斯民之领袖者矣。以武泰元年岁次戊申」三月戊午朔十六日癸酉归窆于景陵东山之阳。惧山渊之有变，悲丹壑之俎迁，傥青」编之毁成，庶斯美之长宣。其辞曰：」极天作构，带地为源，载毗载辅，或屏或蕃。怀黄佩紫，绣轴朱轩，八命单宠，十等穷尊。余」烈所锺，时惟继体，声标入宦，誉宣居邸。四马骏驾，千乘大启，逾下其志，益卑其礼。琐闼」瞻仪，鹓波属望，濯鳞尉羽，既潜且扬。风表闲详，衿情简旷，夕拜有闻，拾遗靡尚。东牧流」声，西龛有机，义同致雨，事等汤雪。猛志徒男，雄图空结，遽陨贞心，奄沦峭节。哀荣总被，」望实兼采，朱旌委雾，清吹从风。谁言易践，所贵要终，丹青有歇，郁烈无穷。北京图书馆藏拓
【志盖】魏故穆」氏元夫」人墓志
【铭文】魏故侍中司徒公太子太傅宜都宰王穆君之曾孙故冠军将」军散骑常侍驸马都尉恭侯孙故司徒左长史桑干太守之元」子伏波将军尚书北主客郎中大司农丞之命妇元氏墓志铭」夫人讳洛神，河南邑人也。故使持节散骑常侍都督雍州诸军」事骠骑大将军仪同三司西道行台尚书左仆射行秦州事开」府雍州刺史后迁侍中都督沧嬴冀三州诸军事司空公冀州」刺史之长女。君纂气承天，联晖紫萼，迭祉连华，纷纶累仁，积德」之休，随世代而庵蔼，故以丹青载其高风，缃皓传其茂实，绵祀」以俞芬望，无穷而弥永矣。夫人禀质岐嶷，冲神雅素，婉顺恭肃，」出自天骨，教敬仁敏，声逸外着。至于麻枲系尔〔注〕之庸，织纴组紃」之艺，虽复生自膏腴，故亦宿闲颜训。时年十四，言归穆氏，二族」姻娅，犹兄若弟，锦缋交辉，轩冕相映。及其虔顺舅姑，抚遗接幼，」居室弼谐，闺房悦睦，乃有识之所景行，达者之所希羡。宜享难」老，垂此庭范，而昊天不吊，景命云逝。摧玉岭之芳枝，落中天之」凈月。春秋廿有三，四月戊子朔十八日乙巳卒于洛阳。窆于芒」山之阳。呜呼哀哉。君秀而不实，中遇严霜，何以述之，铭石流声。」其辞曰：」务灵协祉，娥芬流瑞，嫔仪载时，媛德降世。婉性春兰，馥质冬桂，」温如玉润，皎如月丽。居闲女训，归习妇容，絺绤是务，织组唯工。」蕈筵莫莫，集灌雍雍，问名纳彩，阳唱阴从。朝事舅姑，奉接娣姒，」郁穆风仪，锵翔容止。既配瑗夫，复诞寔子，嘉声无沫，令问不已。」冥不寿善，灾弗择人，璧碎洧沼，珠亡渶滨。镜无停照，粉绝遗巾，」千龄万古，閟此芳尘。北京图书馆藏拓
　　〔注〕系尔，当为丝?之省形。?为茧之俗体。
【志盖】魏故侍中太尉公冀州刺史广平王墓铭
【铭文】魏故侍中使持节骠骑大将军太尉公尚书令冀州刺史广平文懿王铭」祖高祖孝文皇帝。考讳怀，字宣义，侍中使持节都督中外诸军事司」州牧太尉公黄钺大将军广平武穆王。」王讳悌，字孝睦，河南洛阳人也。析彩丽天，泳源带地，鸿光昭晰，清烂自远。」祖重华迭曜，握天镜以临万国；考蹈德齐礼，总三事以调四气。王资灵川」岳，居贞若性，博览文史，学冠书林，妙善音艺，尤好八体。器寓淹凝，风韵闲」远，丽藻云浮，高谈响应。信可以两尧年之一足，九汉世之八龙，望紫烟以腾」骧，陵清风而骞翥。故能殊异公族，独出群辈者矣。年十四，袭王爵，除散骑」常侍。献替帷幄，忠谠屡陈，慎等夜金，密同温树，千里难追，万顷莫测。寻加」平南将军，从班列也。复增安南将军，怗河南尹。务存简易，疏而不漏，百姓」归仁，畏之若电。于是途绝赭衣，邑罕游手，髟●〔注〕行谣，童牙巷歌，功踰期月，」惠化若神。虽子翼善政，未足方其一迹；细侯贤良，岂能喻其九里。是故殿」中号曰无双，大内称为第一。俄迁中军将军。爪牙所归，御侮攸寄，静难一」方，折冲万里。转大鸿胪卿。九宾斯赞，四门顺绪，抚柔远人，莫不缉穆。换护」军将军。翼宣戎政，世称武烈。惟王蹈礼为基，履仁成性，道冠梁楚，业茂间」平，自家刑国，善始令终。而运锺阳九，世属横流。方当蹑骠骑之遗踪，踵任」城之高轨，扫烟雾于五都，荡妖氛于四海，倍玉銮之盛礼，赞虚中之三唱，」遥途未穷，促运遽至，黄金靡化，余香已远。春秋廿有三，以武泰元年四月」十四日薨于河梁之西。于时朝野，追慕徽猷，实深殄悴。皇上嗟悼，有加」伤恸。故以悲结朱乌，痛酸黄鸟，哀荣既备，宠赠有章，礼也。粤以建义元年」六月丁亥朔十六日壬寅窆于西郊之兆。托铭泉阴，以传不朽。其词曰：」惟岳降灵，诞兹淑令，处嶷号神，在童称圣。文敏曹杨，业隆陈郑，从横无准，」庵郁独映。学鄙三冬，问嘉知十，优游书圃，敖翔子集。刊彼己亥，正兹省立，」芳风遂远，清尘靡及。孝既天至，义亦生知，率攸蹈礼，疡巨愈迟。慕结衣镜，」哀恸风枝，廿露爰降，鸾鸟来仪。乃剖京甸，以振朝纲，不唯去虎，亦曰飞蝗。」脂膏莫润，悬鱼靡尝，仪形帝宇，万民所望。行为世范，言成轨则，方坐论道，」龚此兖职。岂谓大造，运兹巨力，奄然一化，息非今息。玉衣夕列，厨鹿朝驾，」奄溯丘陇，遽捐馆舍。去此短晨，归于永夜，千龄未晓，万事长谢。北京图书馆藏拓
　　〔注〕●，此字不见于字书，疑即●字。
【志盖】阙
【铭文】魏故侍中司徒公骠骑大将军使持节定州刺史常山文恭王墓志铭并序」王讳邵，字子开，高祖孝文皇帝之孙，丞相清河文献王之第二子也。导黄源于寿丘，郁帝□于」若水。平城恢百世之基，洛阳构千载之邺。故以超踪炎汉，迈迹昌周。记言盈于五都，书事茂于三代。」王禀连汉远祥，极天正气，体备通理，神炳异眸，墙宇冲邃，涯涘渊旷，宗庙难窥，澄挠不测。若夫知来」后素之业，师逸于绮襦；升堂入室之功，道备于纨?。文情婉丽，琴性虚闲。射不出征，辞参辩囿。故以」总三端于一身，兼四科而在己。年十八，为侍书，拜通直散骑侍郎。衣青典闱，珥笔鸳沼。起予唯新，涣」汗载密。俄领符玺郎中。传代秘重，六纽难窥。事有授命之期，理无威逼之请。及妖起孽宗，雰结阃隶，」桐宫从逼，宝胙将迁，虐盛道消，毒流顾复。泣血四载，尝胆六春，余喘若存，尪骸如朽。非枯林之可匹，」宁癈祖之能方。逮两曜还明，三凶克屏，蝉侍俟德，密卫须才。乃除通直散骑常侍，领领左右。王风」范端凝，干局淹整。允金貂之华，延御侮之实。又广内纷诡，流略残讹。子政之务有归，子骏之任斯在。」乃以本职监内典书。折简无遗，绝编咸举。陈农之功未逮，河间之业重还。寻封广川县开国公，食邑」一千户。进封常山郡王，增邑千室，余并如故。盘石命亲，寔膺维城之重；蒩茅为誓，实允砺带之期。寻」迁平南将军散骑常侍中军将军。王德茂于朝，器优于世，高蹈列国，独翥群英。风行草偃，有心所以」同慕；烟消月上，物情于是咸欢。愿龙门之一游，思同母之暂往。模楷不足为名，月旦此焉而出。后除」卫将军河南尹。王御下以清，示民以信，维恩适物而动，真伪单辞以决。乳禽不挠，捐鱼莫收，逝虎可」追，还珠讵远。方将延祉无疆，陪銮封岱，光国荣家，无辈今古。而洪湍荡隰，巨毁燎原，不目先后，实锺」遭命。武泰元年太岁戊申四月戊子朔十三日庚子暴薨于河阴之野，时年二十有三。惟王孝乎天」纵，忠实化远，闺庭睦睦，无可间之言；朝廷侃侃，有匪朽之誉。赋山咏水，辞爱三春之光；诔丧褒往，文」凄九秋之色。至于西园命友，东阁延宾，怀道盈阶，专经满席，临风释卷，步月弦琴，目晒五行，指□三」调，布素之怀必尽，风流之貌悠然。道长命促，呜呼悲矣。皇上龙飞入纂，鼎胙维新。嗟小年之可哀，」愍大夜之无返。爰发德音，以旌休烈。追赠侍中司徒公骠骑大将军定州刺史，谥曰文恭王。建义元」年七月丙辰朔五日庚申葬于瀍水之东二里黄堈堆之上。若夫寒往暑来，市朝为之亟变；山颓隰」举，丘垄良亦不恒。虽勒锺图阁，无解风埃之患；刊泉志石，式昭不朽之容。乃作铭曰：」霄电降祥，乃育轩黄。天姬下俪，是生元帝。分峰玉衡，郁为削成。望日齐照，比月钧明。肤寸写惠，触石」抽英。弄璋伊在，璧粹金贞。冲鉴外发，叡质内朗。蓝田是嗟，黄中招赏。曾墉已秘，清潭自广。皎皎不群，」昂昂孤上。春诗秋礼，师暇功殊。雕虫绿绮，尽丽穷模。惠苞舟称，辩同日余。临碑可复，在骑非虚。入朝」誉洽，登庸风委。慎深曳踵，文工操纸。丝纶有蔚，缄钥无禠。异署追芳，同列归美。延华蕃邸，结采戎章。」貂组共映，剑玉同锵。式静中禁，雠艺西堂。隐敌有托，悬金载光。敷风上京，流范下国。宿讼有归，片言」无或。易使有规，爱人有则。暂为冰击，将举霞翼。彼苍如何，与善虚假。踬影河上，罢驱芒下。原隰为尘，」草木涂野。泣重徂光，怨深逝者。弃明初夏，即阍始秋。泉途寂寂，垄道悠悠。山回去翼，路泫行眸。嗟乎」千载，终为一丘。」太妃南阳张氏。父道始，阳邑中都二县令。」王兄亶，字子亮，侍中车骑将军清河王。」姊胡氏，字孟蕤，长安长公主。」妹司马氏，字仲蒨。」妹庐氏，字季葱。」妃胡氏。父僧洸，侍中车骑大将军仪同三司濮阳郡开国公。」息羅?羅，年五。女凤容，年五。女恒娥，年三。河南洛阳出土。见《考古》一九七三年第四期《洛阳北魏元邵墓》。
【志盖】阙
【铭文】魏故侍中骠骑大将军司空公领尚书令定州刺史东阿县开国公元公墓志铭」公讳顺，字子和，河南郡洛阳县人也。恭宗景穆皇帝之曾孙，侍中大都督开府仪同三」司任城康王之孙，侍中假黄钺都督中外诸军事太傅太尉公任城文宣王之子。凭天汉」以启源，罩辰极而构岳，符玄鸟之嘉膺，契舟陵之圣绪。绵瓞琼华而远茂，盛业迈封叔而」重辉，固以昭晰青编，布濩素册矣。公丕丞显烈，体兹上操，清才雅誉，挺自黄中，蹇直峻概，」成乎壮日，忠规孝范，丽国光家，处贵毋贪，崇俭上朴。身甘枯槁，妻子衣食不充，尝无担石」之储，唯有书数千卷。虽复孙弘居相，王修处官，曷以过也。年十七，起家为给事中。历迁中」书侍郎，太常少卿，银青光禄大夫领黄门郎。抽华藻其如纶，当问礼而延誉，每振奇谟于」琐门，登异政于层阙。正光五年，总六条，频屏两岳，初为使持节安北将军都督恒州诸军」事恒州刺史。俄而徙莅齐蕃，为安东将军，持节都督如故。下轝未几，风政宣洽。至孝昌元」年，复还，征为黄门郎。寻以本官除护军将军加散骑常侍。续迁侍中，护军如故。既任属喉」唇，亟居近侍，国容朝典，知无不为，斟酌礼度，鹜补漏阙。公乃忘潜润之工言，誓捐七尺以」奉上，有犯无隐，谠言屡陈，或致触鳞之失，其志在磨而不磷也。出为中军将军吏部尚书」兼右仆射。续加征南将军右光禄大夫，掌选如故。转兼左仆射。又孝昌二年中，有诏以」文宣王于高祖孝文皇帝晏驾之始，跪玉几，受遗托，辅宣帝之功，追加嗣子任城王彝」邑千室。析户五百，分封公为东阿县开国公。公虽去枢唇之近审，而居衡石帝所难，兼总」礼闱端要。更乃声实弥广，遐迩挹其蹇愕，有识钦其清贞。宜享卫武之修年，以成二南之」隆业。福履虚诰，与善何征。以建义元年四月十三日奉迎鸾跸于河梁，于时五牛之旆在」郊，三属之甲未卷，而墟民落编，多因兵机而暴掠。公马首还，?于陵户村，忽逢盗贼，规夺」衣马，遂以刃害公，春秋卌有二，乃薨于凶手。命也。呜呼！有诏震悼，赠骠骑大将军司空」公领尚书令定州刺史。谥礼也。粤其年七月丙辰朔五日庚申迁窆于京西谷水之」北刚。式裁空石，用传不朽，岂徒锺鼎，独播徽猷。其词曰：」莹实玉瑶，光惟金铣，灼灼伊贤，洞兼兹善。莫测语默，孰见舒卷，渊哉冲哉，高深谁辩。郁蔼」清徽，岩征岳峻，落落风采，楞楞高韵。才名幼彰，忠孝早振，●轹前修，式轨后进。琼佩鸣腰，」金蝉映首，彤驺是导，紫荷是负。遽贵能贫，俭身约口，布被脱粟，敛衿见襟。愕愕夫君，昂昂」特挺，殊气勋猷，异节纡婞。志贬啜●，情深独醒，任会枢端，心存和鼎。格言于右，庭诤匡朝，」德延帝宠，声被氓谣。运属凌替，时锺道消，今也不淑，祸岂身招。长阜苍芒，深泉寒寂，隅灯」已暗，松筵永?。片石石飞响，□名盛绩，殡谷为陵，扇美方?。北京图书馆藏拓
【志为长方形，三面刻铭。】
【铭文】
【一面】魏故平西将军瓜州刺史元君之墓铭」君讳均之，字仲平，河南洛阳人也。大宗明皇帝之」玄孙，使持节侍中都督秦雍泾梁益五州诸军事开」府仪同三司卫大将军雍州刺史乐安简王之孙，河」涧太守昭之中子也。君器识夙成，神仪卓尔，弱冠之」
【二面】年为嬴州平北府中兵参军。后淮南王临定州也，召」君为录事参军。敷陈五教，导以知方，众情所举。以君」行赵郡太守。虽复旬月之间，甘棠之咏有矣。但积善」无征，歼我良人。春秋三十有八，武泰元年四月戊子」
【三面】朔十三日薨于洛阳。蒙赠平西将军瓜州刺史。建义」元年七月丙辰朔六日葬于长陵之东。坟陇低昂，千载莫记，故镌石勒铭，传美遥年。北京图书馆藏拓
【志盖】阙
【铭文】魏故使持节都督青州诸军事车骑大将军仪同三司青州刺史任城」王之墓志铭」王讳彝，字子伦，恭宗景穆皇帝之曾孙，使持节侍中大都督开府仪」同三司任城康王之孙，侍中假黄钺使持节都督中外诸军事太傅领」太尉公任城文宣王之世子也。长澜起乎霄汉，琼光发自昆峰，侔弱水」之圣裔，等丰收之隆绪。自天攸纵，器并生知，学年标乎令问，冠岁备以」成德。熙平之始，王犹在佩?之辰，孝明皇帝春秋富冲，敦上庠之学，」广延宗英，搜扬俊乂。王以文宣世子，幼缉美誉，参兹妙简，入为侍书。升」降详雅，蕴藉可观，每从容辇陛，君臣留瞩，由是声实两盛，朝野希风。至」神龟二年，除羽林监，非其好也。性乐闲静，不趣荣利，爱黄老之术，尚恬」素之志，清思参玄，高谈自远，宾延雅胜，交远游杂。至神龟二年十二月」七日以文宣王薨去官。慕同泣血，毁几灭性。服阕，袭承王爵，仍除骁骑」将军通直散骑常侍。见时政之将替，王纲之不纽，虽复丰貂长组，而任」处虚闲，乃杜门下帷，简从朝宴。暨圣上龙飞，中兴率土，怀来苏之望，」以武泰元年四月十三日奉迎銮跸于河渚，忽逢乱兵暴起，玉石同」焚，年廿三而薨逝。粤以建义元年岁次戊申七月丙辰朔六日辛酉葬」于京西谷水之北皋。年德不永，哀哉哀哉。有诏震悼，赠使持节都督」青州诸军事车骑大将军仪同三司青州刺史，王如故，谥曰文昭。镌石」传名，庶流敻古。其词曰：」琼枝挺秀，瑶源汨清，猗欤令德，早振才名。基忠履孝，幼播英声，扬光下」国，飞誉上京。比物连类，兰馥筠贞，帝曰崇学，惟贤是●。搜德简能，入」侍释奠，灼灼君王，允膺兹选。场句执经，是毗是荐，恩密视草，荣均共研。」道为时秀，器亦民标，高志洒落，逸韵寂寥。玄言内薀，远鉴外昭，英声茂」实，显国光朝。宜享遐寿，台阶是超，伊何不淑，折栋摧梁。敛魂玄壤，委气」崇芒，况逢非祸，殒体乱场。呜呼百六，悼民伤，幽幽墓田，森森蒿径。重泉」无晓，殡惟永冥，叫叫孀孤，号咷天性。对穷筵以涟濡，望凫灯而涕迸，乃」命典臣，镌铭述盛，庶芳徽与日月共远，流鸿猷与陵谷俱敻。」太妃长乐冯氏，父熙，侍中太师扶风开国武公。妃长乐冯氏。北京图书馆藏拓
【志盖】阙
【铭文】魏故散骑常侍抚军将军金紫光禄大夫仪同三司车骑大将军司空公光兖雍三州」刺史元公墓志铭」公讳瞻，字道周，河南洛阳人也。恭宗景穆皇帝之孙，任城康王第三子，司徒公尚书」令任城文宣王之弟。长澜浩瀁，游氛坱轧，有物凭焉不为夭阏者，固以寄之惇史，不复」详于兹矣。公资灵川岳，藉气风烟，浥河汉之沧浪，蒂玄圃之蓊蔚，既昭灼于芳鲤，亦蝉」联于胎教。至乃幽鉴自性，明悟天成，周童恧其奇，魏龀懱其妙。及夫切瑳为宝，佩瑜象」德，游演应顽，相羊适度，架群辇而崚嶒，超流品而苕蒂。虽未符于兆梦，抑相合以鱼水」也。初为步兵校尉，次转员外散骑常侍。翮毛孤翻，千寻独远，操量日暄，芳音稍麝。又迁」前军将军，显武将军。先驱肃路，途绝嚣跸，部下无违，羽仪攸摄。徙宗正少卿。辨厘族食，」而帝宗隐赈。皇胤荴蔬，华萼相资，骄敖难理，公训之以家风，示之以律虑。令王子」兴振振之风，人怀驎角之咏。遂丁重忧，辞宦来寝，徒踊无沧，几于灭性，情均攀柏，循墓」称在。于时以即默为用奇之邦，成山乃美游之所，远接沉黎，近交梁部。余皇浮水，或乘」我疆，戈船停坞，每伺此隙。缉矛之寄，实属茂实。尔乃嗟我怀人，以敬俞住。便假公节督」光州诸军事龙骧将军光州刺史。公遂凭轼而东征，望淄川而举策。豪右舍周旋而孤」逃，污吏投印佩而独窜。吴人息烽，夜犬莫吠。仍加征虏之号，以旌忠善，还为散骑常侍」左将军，复换平南将军持节行兖州事。而高山拥玺，星言遄迈，就拜平东将军即真刺」史。公乃布恺悌，济宽猛，体三无以还风，宣五至以调俗。百民欢心以戴仰，移死地而无」贰。故能翦沈预之枭情，仆横尸于万顷。而特旨褒赞，并金剑杂赐。岂徒持须而称能，狄」杜劳旋而已也。公乃系犊言归，临轩告逝，轝卧辙而前车，攘抱马而后去。俄授抚军将」军行雍州事。于是新有盩厔之师，继以泾川之役，民苦虐政，鸟散而叛。公便约法裁章，」华夷面化。以世道纷若，心不乐烦，又以金紫光禄大夫加散骑常侍，抚军如故。遂得怡」情寂室，逍遥养志。后为汝南王以茂德懿亲重临京牧，妙简忠良，铨定乡品，召公为州」都，委以选事，区别人物，泾渭斯叙。公之为性，雅怀亮直，忧公忘私，思贤若渴，执志坚厚，」不为势屈，绝迹权宠之门，息步佞谀之室。故虽居损金市首之价，未逞吴阪九折之气。」方当就槐论道，左右分治，而覆匮伊半，为山未极，梦奠先征，殆将奄及。春秋五十一，以」建义元年四月十三日薨于位。折柱之悲，事同捐珠；崩维之怨，情深罢市。天子嗟而群」龙致惋，褒赠车骑大将军司空公加散骑常侍雍州刺史，备物有加，礼也。以其年七月」六日窆于京西谷水之北皋。惧圆方改度，舟壑异徙，乃托玄石，语之不朽。其词曰：」汁光降灵，神女下娉，修纵自天，重辉迭映。配极居微，物共首政，公其体而，膺兹大庆。洞」晓无疆，悬解如圣，惟彼阴鸟，厥声犹彰。鱼水好合，乃陟周行，入言良才，出曰民望。道猷」澜漫，绩用芬芳，仁者必寿，颜●不实。夏公盛长，?木萎篔，鼎湖事变，魂归泰一。身赎不追，何为空栗，贵在表庸，终然允吉。北京图书馆藏拓
【志盖】阙
【铭文】魏故使持节卫大将军仪同三司青州刺史城安县开国侯贞惠元公墓志铭」公讳谭，字延思，河南洛阳人也。」献文皇帝之孙，使持节都督中外诸军事车骑大将军特进司州牧赵郡」灵王之第三子。缔构连珠，开峰合璧，绵基云蔼，故以焕乎图纬矣。若夫玉板银」绳之言，华渚丹陵之事，斯已炳灼金匮，彪行石室，伊余故可而略，无得而称耳。」公瑶台籍庆，琼宫丽景，实琨山之琬琰，锺岳之琳琅。号雌黄而岂媲，着煞青而未尽。高祖既神且圣，望云就日。公尝以王子入见，年在纨绮，占谢光润，呯容」温华，出言而可雕虫，下笔而成雾縠。高祖玉色金声，留属忘倦，诸侄众中，特加」爱重。初为羽林监，迁高阳太守。邓攸化民，言念相似。还除直阁将军，延内侍书，」起予圣怀，发言中旨。转太仆卿冠军将军大宗正卿。虽石侯笃慎，刘德允厘，」比公之器，未足云拟。乃使持节假左将军行徐州事，折冲之任也。还转光禄卿，」行兖州事。捍城之举，除征虏将军泾州刺史，遇患不行。迁平南将军武卫将军」银青光禄大夫使持节假安北将军幽州大都督。虽曹彰燮伐，何以过也。还京，」授司徒左长史，银青如故，仍平南之号。朝廷以公地重应韩，戚亲芃蒋，分星裂」土，执玉盘石，封城安县开国侯。俄除使持节安西将军唐州刺史。又改授秦州」刺史，仍本号。既累荷荣爵，频蒙重寄，方图神算，康一区宇。何图上灵不吊，余庆」空言。春秋卌有一，建义元年岁次戊申四月十三日龙飞之会，横离大祸。昔西」晋横流，东海交丧，比德称概，异世同揆。诏赠使持节卫大将军仪同三司」青州刺史。惟公雅识沉毅，隽明独步，在高而卑，居益而损，不以公子敖物，不以」王孙自异。固三才之梁栋，百代之羽仪。而天爵徒拻，人寿莫与，龟筮已从，龙攒」将撤。其年七月丙辰朔六日辛酉迁窆瀍涧之东。虽清尘盛烈，写弈于缃素，而」幽美沉华，兼寄于泉石。乃作铭曰：」皇电遂初，虹月永久，贵显玉筐，亲隆石纫。华萼则天，本枝元首，时乘利建，光宅」曲阜。思文弈世，桓武载德，为后必推，争长谁克。山砺东西，河带南北，亦既茂亲，兼」以渊塞。唯王炳灵，自公积庆，怀抱英雄，庶几亚圣。径寸表烛，盈尺内镜，双珠韦」炫，二王荀映。始趋羽翼，出纫邦卬，金华休沐，温室密慎。居棘割鸡，在蕃游刃，王」良教举，周亚戎镇。谲而不正，狩于乃河，天威咫尺，人任干戈。公朝其所，大祸以波，」夷甫墙压，马越灰磨。长辞白日，空丧青天，玄夜莫艾，黄鸟徒怜。中山岂湎，汲冢」遗笺，金波无药，玉树非仙。北京图书馆藏拓
【志盖】阙
【铭文】魏故假节龙骧将军晋州刺史元君墓志铭」君讳信，字子谅，洛阳人也。昭成皇帝七世孙。神踪与」姬夏同初，灵源共积君争峻。绵世章黼，蔚乎有闻。承相」以帝者懿亲，论道朝端；征西勒马风驱，声弭边服。考同」空，俊气独清，神衿秀远。昂藏伊洛之朝，规矩一时之望。」君令质挺生，雅怀严凈，幼入书堂，无竹马之欢；长寻坟」诰，有月旦之异。行义以会仁，专信以集友。爱敬发于天」然，将慎由于性理。所谓魏国之白驹，元族之千里。司空」元公秉哲经朝，纬文●武，旗弓以待贤，蒲帛以邀德。闻」君识素既奇，情灵洞远，辟君为参军事。君禀气冲高，资」怀克让，本无城国之荣，岂图佐人之职。方乃接翮翻飞，」高步闲俗，年十有五，卒乎官。天子痛悼，亲贤同泣。有」诏赠龙骧将军晋州刺史。粤其年七月丙辰朔十二日」丁卯穸于旧茔。其词曰：」王僚至重，铉府非轻，在山访竹，在世求英。卓哉夫子，节」行凝明，情图高尚，时不见听。陈家早令，礼辟以申，公交车」满路，雁帛成群。旌弓之召，岂越兹人，闻之古语，验之征」君。伊公司鼎，朝称良政，自君之举，孰云非令。称阙有闻，」贡言方盛，百事克谐，澄明如镜。福善有闻，斯马岂实，情」节方申，中年丧质。痛矣兰摧，惜哉何暨，三良苦秦，孰如」兹日。北京图书馆藏拓
【志盖】阙
【铭文】魏故龙骧将军太常少卿元君墓志铭」曾祖讳于德，选部给事宁西将军冀州刺史河间公。」曾祖亲南阳张氏。」祖讳晖，字景袭，使持节侍中都督中外诸军事司空文」宪公领雍州刺史。」祖亲辽东公孙氏。父顺，振威将军义平子北平太守。」父讳逸，字仲俊，使持节散骑常侍都督冀州诸军事卫」将军冀州刺史。」母顿李。父平，侍中车骑大将军司空武邑郡开国公。」君讳悛，字士愉，河南洛阳人也。昭成皇帝之七世孙。年」七岁召为国子学生，即引入侍书。以建义元年四月十」三日卒于河梁之南。天子言念永往，悼切于怀，有」诏特赠龙骧将军太常少卿。粤其年七月丙辰朔十二」日丁卯窆于洛阳西卌里长陵西北一十里西乡瀍原」里瀍涧之滨。乃作铭曰：」长澜浚远，层绪攸绵，余庆所及，鋋美在焉。称神绮岁，曰」圣雕年，犹如白鹄，有若青天。石渠问道，金华侍学，比竹」加羽，如玉斯琢。谓跖三台，期临四岳，奄落魏珠，忽沦荆」璞。骎骎素骐，昱昱丹旐，既出国门，将归神道。坟路荒芒，」泉门窈窕，空愿与归，徒嗟绝倒。北京图书馆藏拓
【志盖】阙
【铭文】魏故辅国将军广州刺史元君墓志铭」曾祖讳于德，选部给事宁西将军冀州刺史河间公。」曾祖亲南阳张氏。」祖讳晖，字景袭，使持节侍中都督中外诸军事司空文宪公领」州刺史。」祖亲辽东公孙氏。父顺，振威将军义平子北平太守。」父讳逸，字仲俊，使持节散骑常侍都督冀州诸军事卫将军冀」州刺史。」母顿丘李氏。父平，侍中车骑大将军司空武邑郡开国公。」君讳愔，字士悕，河南洛阳人也。昭成皇帝之七世也。导源天」池，构绪辰极，长波共江汉俱流，层峰与嵩华比峻。祖体道佐时，」为物宗极。父含贞纬世，作民轨仪。君风神清举，气韵高畅，孝友」天至，学艺通敏。起家为司空府参军事，又转员外郎。风流名誉，」擅美一时，物情期属，方希致远。而火起巫山，芝艾同灭；水●历」阳，愚智俱殒。以建义元年四月十三日卒于河梁之南。天子言」念永往，悼惜于怀，有诏赠辅国将军假节广州刺史。粤以其」年七月丙辰朔十二日丁卯窆于洛阳西卌里长陵西北十里」西乡瀍源里瀍涧之滨。作铭曰：」招摇南极，赤水东流，三珠粲烂，八桂幽缭。亦有君子，世载清猷，」望兹为侣，匹此成俦。名则由人，义实在我，屣履黄扉，曳裾青琐。」既曰无双，方期独坐，忽矣逢灾，遽然遘祸。行遵长薄，将归寿堂，」哀哀黄鸟，萧萧白杨。千秋万古，永閟岩场，若迁陵谷，有昭余芳。北京图书馆藏拓
【志盖】阙
【铭文】魏故元君墓志铭」君讳诞，字那延，河南洛阳人也。骠骑大将军左丞相都督中」外诸军事得铜虎符冀州刺史常山王之曾孙，征西大将军」都督河以西诸军事仪同三司侍中太尉公常山王之孙，北」中郎将华肆燕朔相五州刺史征北大将军定州刺史简公」之第五子。君世魏冑殊，志气不仕，守仪旧都。景明中，辟召不」就，蹇萼陵居。虽非宗子，亲族遵扶，意静无为，萧堵自虚。帝冑」之子，官召不须，名详海溢，声彻四罕。既直难还都。天不遂善，」忽致滥舋。年卌四，奄卒于世。建义元年岁次戊申七月丙辰」朔十七日壬申葬于芒山。?霄光中渐，春华奄灭，托镂志功，」名传后咏。其辞曰：」美哉帝胤，世绍私块，静走端卓，夙久自台。名功若」股肱，慈庭追慎，不识顺哉，心优游于卒世。卒尔凶沉，昊天不」吊，图善灭摧，良木其坏。哲人委哉，酷?终天，世去无来，麻衣」献前。泉室答培，永矣苍天，了然无之，刊记兹石，永久识期，身」没名存，扬波远开。北京图书馆藏拓
【志盖】阙
【铭文】魏故使持节仪同三司都督相州诸军事车骑大将军相州刺史元公墓志铭」君讳端，子宣雅，河南洛阳人也。其先道武皇帝之胤，献文皇帝之孙，丞相高阳王之」长子。其神迹杳妙之形，皇基浩污之事，故以地载群流，干覆万象，蒙自帝经，?于方」策矣。君资太一之纯气，禀列圣之余尘，业赏贞固，风机萌于夙心，发自儿童之时，故以麟」止其仪，而殊于公族者也。及五典六经之籍，国策子集之书，一览则执其归，再闻则悟其」致。所以远迩服其风流，朝野钦其意气。至如孝踰江夏，信重黄金，百练不销，九言克顺，固自幼而老成，形于岐嶷矣。宣武皇帝访举皇枝，以华凤阁，召君为散骑侍郎。孝明」皇帝初祚万国，推贤闲彦，擢君为通直散骑常侍鸿胪少卿。以在棘瑜名，清风远扇，转除」太常卿，常侍如故。莅之抚诲，礼乐翔穆，瑶响遐着，声闻海岳。又迁散骑常侍安东将军都」督青州诸军事青州刺史。君乃声金辞阙，肃驾东辕，玉轪载途，弓旌亦发。其教也，不猛如」成；其政也，不严如治。回轩入朝，即为度支都官二曹尚书。则能禁闼清谐，百揆修绪。至孝」昌五年，鲁地寇乱，民情勃逆，以君威名远震，除为抚军将军都督兖州诸军事兖州刺史」当州都督。而伪贼羊乌儿，天欲丧乱，迷不量力，敢聚蚁徒，侵勃州境。倾国从戎，连势远集，」重营?栅，围城数匝，强心固志，规一攻克。君祗顺所履，戮力王略，维恩早着，风绥以礼。士」不衔枚如嘿，马不味如无声。师师众桓桓，军徒肃锐，有苦同芳，矢石共当，军赏不足，私财」斑赉，侠纩之众，人百其勇，以实御危，云锋暂震，誓旅前驱，一鼓外溃。功坚易于折枯，摧强」甚于汤雪，偃骸积尸，野成京观，获将献俘，千有余级。实乃殊机异诡，应时克捷也。虽陈韩」子房，论策语谋，何以过焉。故能建功于百代之前，垂德于千载之下，泄雅亮于八区，震威」猛于四裔。岂窥管韬天所能论其光欤。徽遂集，更迁散骑常侍镇军将军金紫光禄大夫」安德郡开国公。而昊天不吊，景命云徂，折玉岭之芳枝，落中天之静月。春秋三十六，大魏」武泰元年四月戍子朔十三日戍子卒于邙山。北治绩于平辰，震荣名于身后。故赠使持」节仪同三司都督相州诸军事车骑大将军相州刺史，开国如故。以七月十七日壬申迁」窆于邙山之阳。往而不返，呜呼哀哉。君秀而不实，中遇严霜，曾落颜生之上彩，复没夫子」之雄光。何以述之，铭石泉堂，素骨遂玄泉而尽，青风与白日俱扬。乃镌乃坚，乃目乃远，以」图髣佛，寄舒玉篆。其词曰：」惟海之渊，惟岳之峻，渰湛万寻，蒙笼千刃。实生夫子，因心作训，总角金箱，式冠玉振。昔在」简子，有珍斯名，君之立德，恭允笃成。秋月开霄，子与分明，长松入汉，子与分贞。瞻彼洛矣，」其水汪汪，叔度百顷，君亦洋洋。方崇上爵，以覆含章，如何如何，哲人其亡。长杨森耸，高松」半云，荒丘芜没，寒遂无春。何其一旦，此地安君，墓门风咽，为是啼人。倒月如电，崩流迅疾，」天地讵央，君往已毕。旌挽飘飘，悲歌栗栗，不悟黄埃，覆君素帙。生荣死哀，自古先民，朱帐」渐疏，白杨已亲。勒铭九泉，以馥清尘，金石虽朽，德音恒新。」又追赠司空公谥曰文。」维大魏建义元年岁次戊申七月丙辰朔十七日壬申。北京图书馆藏拓
【志盖】阙
【铭文】故司空城扃参军陆君墓志铭」君讳绍，字景宗，河南河阴人也。其先盖轩辕之裔冑。曾」祖大羽真南部尚书使持节散骑常侍都督诸军事定」州刺史酒泉公。祖冠军将军俟懃地可蒙赠幽州刺史。」父散骑常侍安西将军炖煌镇都大将，在官未几，奄然」弃背。君承膏腴于北都，缀联葩于南京。弱龄庠序，幼立」宽仁之美；长处乡邦，每着恂恂之操。俨然自居，不蠲世」物。出身勃海公郎中令。临官自克，宝璧不挠，其心刊物，」庭立怀直，不避刑宪。俄迁司空城扃参军。板带逍遥，抱」纯弥誉，虽折棘之奇，不足比其洁。怀行好古，内外俱兼，」文藻富丽，矫翰当途。而天不哀善，祸滥及仁。春秋五十」有一，武泰元年四月十三日卒于京厘。可谓当夏摧芳，」临秋散菊。粤建义元年岁亚涒滩七月丙辰朔十七日」壬申葬于京西十八里。西据芒山，北带鞍道，故勒铭云，」尔其辞曰：攸攸岁月，芒芒今时，寒来景往，有荣有衰。四」时尚尔，今去无期，千龄万祀，泉下何依。何依何仗，空入」空堂，皓冠变碧，青苔满床。新卷千余，尽成旧章，兰杜芬」馥，奄被秋霜。天不择善，专取良人，高峰坠壑，深谷摧榛。」兰园丧彩，玉山雕，弃兹华机，忽染幽尘。幽尘寂寞，昏」昏绵绵，日照孤帏，日映空筵。风埃满室，泪宇多相，形沉」四域，魂飞九天。北京图书馆藏拓
【志盖】阙
【铭文】魏故征北将军相州刺史元君之墓志铭」君讳宥，字显恩，河南洛阳人也。魏太宗元皇帝之玄孙，」乐安宣王之曾孙，乐安简王之孙，巴州景公之元子也。」若夫分源巨壑，析本高林，拖玉鸣鸾，传华弈世，固无得」而称焉。君资神特挺，禀质瑰奇，孝友幼成，忠贞匪习。肇」自文皇，迄于明帝，爰历三朝，光荣骤履。末年转前」将军武卫将军，当时之名进也。君既职奉严凝，位邻」日月，虽宠望稍崇，而志弥挹损。至于闺门之训，时人觖」其无简，事君之节，朝士仰其高山。方将鼎翼皇家，流」功帝藉，而天不报善，歼此名器。以孝昌四年正月丁」重忧，遂寝伏苫土。其居丧之礼，虽曾颜无以过焉。春秋」五十四，以武泰元年夏四月既旬越三日薨于庐。秋七」月既望后二日窆于西陵。主上深垂悼?，痛此云亡，」乃策赠征北将军相州刺史，谥曰孝公。夫明瑶虽毁，犹」挺质于沙砾；熏兰见析，尚流芬于卉莽。故刊此玄石，垂」之不朽。其辞曰：」浑浑大水，郁郁长林，维君挺秀，攸殖攸斟。孝友天发，忠」贞自心，朝遵景行，门无简音。方陵九棘，爰历三槐，弥兹」衮阙，味此盐梅。岂其峻岳，忽已倾颓，圣上流愍，朝士」衔哀。痛哉懿哲，惜矣高梁，邦之不幸，人亦云亡。明瑶碎」质，熏蕙埋芳，勒此玄石，铭之未央。北京图书馆藏拓
【志盖】阙
【铭文】魏故侍中骠骑大将军仪同三司尚书令徐州刺史太保东平王元君墓志铭」君讳略，字俊兴，司州河南洛阳都乡照文里人也。大魏景穆皇帝之曾孙，南安惠王」之孙，司徒公中山献武王之第四子。源资气始，号因物初。高祖深镜品族，洞晓宗由，」穷万象之本，则大易氏。君高朗幼标，令问夙远。如璧之质，处琳琅以先奇；维国之桢，排」山川而独●。游志儒林，宅心仁苑，礼穷训则，义周物轨，信等脱剑，惠深赠纻，器博公琰，」笔茂子云。汪汪焉量溢万顷，济济焉实怀多士。世宗宣武皇帝识重宗哲，特蒙钟爱，」以貂珰之授，非懿不居。释褐员外散骑常侍，复迁通直。历步龙渊，声最东省。又以君焕」才挺生，将雕龙枢内，寻转给事黄门侍郎加冠军将军。正光之初，元昆作蕃，投杼横集，」滥尘安忍，在原之应，事切当时，遂潜影去洛，避刃越江，卖买同价，宁此过也。伪主萧氏，」雅相器尚，等秩亲枝，齐赏密席。而庄写之念，虽荣愿本；渭阳之恋，偏楚心自。以孝昌元」年旋轴象魏。孝明皇帝以君往滥家难，归阙诚深，锡兹茅土，用隆节胤，封东」平王，食邑二千。云纲既收，迅翮复举。即授侍中左卫将军加车骑大将军，寻迁骠骑大」将军仪同三司领国子祭酒，俄陟尚书令。吐纳两圣之言，总裁百揆之职。三游非心，」四维是务。临财不愿苟得，有佷无求取胜。奉公廉洁，刻妻之流；处事机明，辩碑之类。虽」伊姜播誉于殷周，曹何流称于汉晋，古今同美，千代一时。但民悖四方，主弃万国，则」百莫储，唯虺斯应。母后握机，竞权宗氏，将使产禄之门，再闻此日。大将军荣远举义旗，」无契而会，效踰叔牙，中兴魏道。乃欲赏罚贤谀，用允群望，而和光未分，暴皓麾下，皎」月沉明，垂棘丧宝。廿井先竭，庄惠言征；鬼神依德，宫奇匪验。春秋卌有三，以大魏建」义元年岁次戊申四月丙辰朔十三日戊辰薨于洛阳之北邙。故黄鸟之篇，哀结行路；」殄瘁之文，慕萦遐迩。楚老于是长号，舂相于是嘿音，悲感飞走，惋动人神。宸居追叹，」赗侔博陆，诏赠太保徐州刺史，谥曰文贞王。窀穸于洛城之西陵。夫星周纪易，循环」莫息，泉灵绵代，或颓或徙，故树镌琢之文，永题不朽之石。其词粤：」维天挺气，维岳降灵，猗欤显哲，资和诞形。学由心晓，智以性成，辟强幼达，令思早名。一」彼一此，不独擅声。藉德蹈荣，缘懿履秩，神仪优婉，貂璋曜逸。螭藻枢中，陪扆皇室，惠」乃尽人，益不先损。忠矣清朗，晶焉冰日，令问令望，谁党谁比。鹡鸰怀感，丧乱未申，岐肆」北海，君寓东泯。绩高双化，才富二邻，前徽洛渚，后曜江滨。越声兴叹，秦音独欸，首丘斯」遂，长轩此来。纳言归致，冢社诚开，八列光矣，十六盛哉。义旗创植，忠儇未析，同烬熏莠，」浑挫玉砾。梁木顿摧，宿草奄积，歌笑停音，琴觞罢席。世宇方尘，坟堂弥寂，永沦泉壤，长」焕金石。大魏建义元年岁次戊申七月丙辰朔十八日癸酉建。」妃范阳卢氏，字真心。父尚之，出身中书义郎皇子赵郡王咨议参军事司徒府右长史，」俄转左长史除持节都督济州诸军事左将军济州刺史，后除光禄大夫赠散骑常侍」使持节都督青州诸军事安东将军青州刺史，谥曰。」世子●，〔注〕字景式。」大女摩利，未嫡。次女足华，未嫡。次女定华，未嫡。北京图书馆藏拓
　　〔注〕●，原志石作此形，即颜字，北朝关中造象碑铭中颜字均作此形。
【志盖】阙
【铭文】魏故使持节征东将军仪同三司都督青州诸军事青州刺史元使君墓」志铭。君讳湛，字珍兴，河南洛阳宽仁里人也。」恭宗景穆皇帝之曾孙，使持节征南大将军开府仪同三司凉雍相三州」刺史南安惠王之孙，使持节镇西大将军都督东秦豳夏三州诸军事西」戎校尉统万突镇都大将荆汾夏三州刺中章武王之第四子，使持节散」骑常侍宗正卿秘书监中护军抚军将军领河南尹司州大中正征东将」军左光禄大夫卫将军车骑大将军侍中司空公司徒公都督雍华岐三」州诸军事并青雍三州刺史章武武庄王之令弟。其干元应图，事炳金册，」迭圣继天，备刊秘录。君禀灵和之正气，协晨晖而诞降。渊深岳峻之操，希」言慎密之性，受之自天矣。美姿貌，好洁凈，望之俨然，状若仙客。爱山水，玩」园池，奇花异果，莫不集之。嘉辰节庆，光风冏月，必延王孙，命公子，曲燕竹」林，赋诗畅志。性笃学，元好文藻，善笔迹，遍长诗咏。祖孝武，爱谢庄，博读经」史，朋旧名之书海。永平四年，旨征拜秘书著作佐郎。追扬雄之踪，义赏名」贤，文贬凶党。司空公任城王圣朝东阿，爱君文华，启除骑兵参军，寻补」尚书左士郎中。握笔禁省，名振朝廷，迁左军将军。后以才丽，旨除中书侍郎。诏荣优文，下笔两流，以君德茂清政，敕兼吏部郎中。诠衡得称，」复迁前将军通直散骑常侍。貂珰紫殿，鸣玉云阁，优游秘苑，仍赏文艺。又」以仁明公政，除廷尉少卿。赏能未尽，寻拜正卿。定国释之，何以加也。口不」论人，玄同阮公，虽为王人，公事未曾漏泄，时人号曰魏之安世。清等胡威，」家徒四壁，孝友忠笃，出自天性。春秋卅有八，建义元年岁次实沈月在仲」吕戊子朔十三日庚子薨。朝野痛惜，惨结行云，可谓荆山崩，玉树折。圣」上哀念，追赠使持节征东将军都督青州诸军事青州刺史。即以其年月」在夷则丙辰朔十八日窆于邙山。聊刊景迩，以彰后代。其辞曰：」赫赫元公，气连干光，金姿玉质，令问早扬。修身立德，休音弥彰，清宦累辟，」实由才良。泽虽天降，显须人茂，非贤非哲，基业谁遘。荆璧独朗，灵芝孤秀，」三台冀登，庆云不覆。三臣逝矣，诗人咸哀，羊公薨殒，淮南心摧。凤子不寿，」飞鸟徘徊，长辞白日，绝望云台。皇天无亲，应佑善人，如何灾滥，祸缠青真。」哀感行路，朋旧酸辛，敬宣嘉迩，敢书芳尘。西河宋灵乌文。」大魏建义元年岁次实沈月在夷则丙辰朔十八日癸酉造。北京图书馆藏拓
【志盖】阙
【铭文】魏故使持节中军将军征东大将军散骑常侍瀛州刺史元君墓志铭」君讳廞，字义兴，河南洛阳人也。恭宗景穆皇帝之曾孙，使持节侍中启」府仪同三司征西大将军都督相州诸军事相州刺史南安惠王之孙，吏」部尚书司徒公中山献武之第四子。君擢秀玄峰，缛芝白水，生而岐嶷，长」而温敏，配美璸莹，等辉泉锦，致竭两深，众善备茂。年暨堪仕，为员外散骑」侍郎。翘蒌错薪，言见其楚。寻辞上台，为骑兵参军。助调醹味，餗实伊湑。仍」复本任，加襄威将军。以援戈之效，迁员外散骑常侍。君阅实九区，赞奏山」海，三品所出，靡不知晓。于是密勒爰来，委以总事，为十州都将，主采金」铁。功用垂就，遭变停罢。辅国将军通直散骑常侍。尔乃其实离离，观鸣稍」远。时上党黑黎千有余众，携手连名，言事公府，云：长子旧城，险要攸在，求」置一州，永固兹守。以君皇冑懿重，操执端谨，六事渊塞，三正明爽，必能」代厥神工，为民良主。帝既下命，众议又允，便为胡氏所破，请事中罢。匪直」怨结折銶，亦悲同去衮。君志业益深，绩功方绚，为稼未穑，如汉就广，簠簋不施，舟楫莫设，而望舒示祲，山颓奄及。春秋卌有三，以建义元年四月十」三日薨于位。天子恸怀，百寮哀怛。乃赠使持节中军将军瀛州刺史。以君」在朝清懃，公显累着，前赠未尽，复加征东大将散骑常侍，备兹礼物。即其」年七月十八日窆于竟陵之东。雕戈勒不朽之名，既遗辙于先民；镌石传」无穷之称，又莫舍于兹日。遂呜呼而扬辉，崩溃而陈质。其词曰：」皇矣哲命，伊纬伊望，诞维雄兆，发见其祥。克和贞邃，既温且良，少而不鞚，」长遂龙骧。德以升朝，义以食禄，悬兽无讥，鸤鸠有录。●绒表客，緌蛇显足，」于嗟驎子，振振王族。历奉着诚，勋庸简树，方引蕃棘，骋逸遐路。岂不慭遗，」厌世遄去，人百崩城，莫类斯慕。式告后昆，在仁必恕。北京图书馆藏拓
【志盖】阙
【铭文】魏故使持节侍中司空尚书左仆射骠骑大将军徐州刺史王公墓志铭」祖奂，齐尚书左仆射镇北将军雍州刺史。」父融，给事黄门侍郎东宫中庶子。」公讳诵，字国章，徐州琅邪临沂人。导遥源于神迹，启盛冑于仙储，洪流与江河并逝，峻」峰共嵩岱争耸。离翦擅于兴秦，吉骏称乎隆汉，积仁义而为门，累台槐而成族。八世祖」丞相文献公，德迈五臣，功齐十乱。乃祖司徒，师表雅俗。高祖特进，羽仪冠冕。祖仆射使」君，器惟瑚琏，才实经邦。考黄门使君，民之秀极，物之领袖。公膺庆积善，资灵川岳，远大」表自觿辰，珪璋发乎绮岁。年甫十二，备遭荼蓼，泣血孺慕，几于毁灭，寅门之恸，不曰是」过。既面告靡依，趋庭阙范，勉躬砥砺，动不逾节。处家雍穆为本，治身恭俭自居，敏学同」于生知，好善由乎不及。于是徽誉藉甚，亲朋揖慕。值齐季道销，天下竞逐，惧比屋之祸，」求息肩之地，遂尊卑席卷，投诚魏阙。解褐员外散骑侍郎司徒主簿。仍转府属，迁司空」咨议参军通直散骑常侍领汝南王友。复为司徒咨议，加前将军。旬日除光禄大夫，谘」议如故。俄解咨议，领散骑常侍。公道兼大小，才允出内，凡所经涉，并树声芳。正光之末，」燕蓟多虞，兵民叛命，威怀边服，谅难其举，以本官行幽州事。下车裁化，褰帷求瘼，刚柔」迭用，宽猛兼治，无待期月，能声是着。仍除左将军幽州刺史。属石渠阙寄，雠校伫司，稽」古之选，佥议惟允，乃征公为秘书监。折辕初?，承明始谒，于日即兼度支尚书，又兼都」官，寻正除度支。虽平叔之赞正本，茂先之居礼阁，弗是过也。琐门清切，任亚衡宰，自非」时宗戚右，罔或斯授。以公为平南将军光禄大夫给事黄门侍郎。俄迁镇军将军金紫」光禄大夫，黄门如故。公自居近侍，星纪逾周，非王事职司，未尝横有干揽，诸所荐拔，皆」是世彦时华。虽宠任日隆，谦光弥至，早多嬴恙，少慕栖偃，难进好止，非为假饰，触鳞之」请虽屡，丘壑之志未从。呜呼天道，福善褰应，昆岫摧峰，邓林禠萼，衣冠罔庇，缙绅奚仰。」春秋卌有七，以魏建义元年岁在戊申四月十三日薨于洛阳。粤七月丙辰朔廿七日」壬午祔葬芒阜之隈。有诏追赠使持节侍中司空公尚书左仆射骠骑大将军都督」徐州诸军事徐州刺史。惟公风神峻杰，容止可观，体苞舒卷，识洞机寂。孤情与青松比」秀，逸韵将白云共远，譬昆玉之为润，等冬冰而成洁。矧可谓世之模楷，朝之栋梁者欤。」弟衍，恋仪形之方閟，悲缣竹之难久，谨序遗行，寄之镌勒。抚军将军顿丘李奖，投分有」素，藻赡当时，辄凭以为铭。庶可述不朽之鸿烈，申陟岗之永思。其词曰：」翦离上将，骏崇公卿，爰及东晋，莫之与京。笃生夫子，弱冠知名，亦既来仕，实惟朝荣。紫」绶金章，班条拥节，外参八元，内居喉舌。民咏来苏，远至迩悦，鉴同水镜，清如冰雪。性爱」林泉，情安贫苦，退食自公，优游环堵。散书满筵，交柯蔽户，一时无双，当求于古。嗟嗟鬼」神，悠悠天道，徒获令名，终不寿考。荧荧春芝，奄同霜草，谁言福谦，岂锡难老。昔忝光禄，」及子同官，玄冬永夜，耳语交欢。奠案不食，实忘饥寒，愿言思此，痛切心肝。悲风动旆，嘶」马飞轮，北临芒阜，南望谷滨。幽扉暂掩，几帐虚陈，痛哉北地，瘗我良人。北京图书馆藏拓
【志盖】阙
【铭文】魏故使持节抚军将军光州刺史元懿公墓志铭」公讳昉，字子朏，河南雒阳光睦里人也。」显祖献文皇帝之曾孙，使持节车骑大将军都督」中外诸军事特进司州牧灵王之孙，侍中使持节征」南将军司州牧贞景王之少子。公挺妙策于玄绪，资」风云以发迈。峰源之峻邈，遐矣不可追恻；摛坟之英」秀，烈矣垂布于区寓。弱冠投褐为给事中。享年不永，」春秋十有九，建义元年四月十三日薨于洛阳。痛金」贞之晻洁，流激响于穹旻。策赠使持节抚军将军光」州刺史。建义元年七月卅日葬于西陵之兆。刊石垂」文，图芳万叶。乃作铭曰：」资神四序，禀淑干灵，仁竞外朗，内洁珪精。才贯今古，」卓绝群声，三坟颇习，九籍斯明。四岳垂德，育此良人，」如金如玉，焕乎有文。松原闲黛，苔野流云，瞻天识远，」步壑唯兢。奇骨出世，器实玄黄，无先项室，宁谢颜堂。」德齐逼种，道越三良，如何是人，独碎珪璋。龟筮既从，」凤驾言张，陇云烈烈，松雾苍苍。天不假德，年世唯长，」铭兹休烈，志石玄房。北京图书馆藏拓
【志盖】魏故宣恭赵王墓志铭
【铭文】魏故使持节卫大将军仪同三司冀州刺史赵郡宣恭」王墓志铭」王讳毓，字子春，河南雒阳光睦里人也。显祖献文」皇帝之曾孙，使持节车骑大将军都督中外诸军事特」进司州牧灵王之孙，侍中使持节征南将军司州牧贞景」王之长子。王禀奇铄于天然，资妙绪于山岳。岐嶷之称，」垂藻于刍荛；弱冠之誉，流慕于京甸。四德靡违，六行斯」具。虽曹氏之英僮，颜生之秀迈，弗或加也。年十六，袭爵赵」郡王。十有九，释巾通直散骑常侍。垂帘百帙，方丈千经。」萧散而居，弗窥华薄之观；韵致渊凝，性以儒素为高。斯」乃异世之神伟，殊俗之英才。方当羽仪九命，毗亮台阶，」而福报无征，歼我良人。春秋廿，建义元年四月十三日」薨于雒阳。追赠使持节卫大将军仪同三司冀州刺史，」王如故。建义元年七月卅日窆于西陵之兆。伤春芳之」晻晖，哀珪璋之丧质，嗟送注而悲今，悼永閟于泉日。其」词曰：」绵绵遐代，罔鉴其则，爰兹中古，是通是塞。两仪载圣，干」坤降德，诞斯神叡，夙有岐嶷。器越生知，文侔先识，武决」韩张，文兼曹植。高峰无际，绝岫难寻，芳兰不息，世有琅」琳。长源如绣，其质如金，瞻山识峻，眄海知深。天不崇德，」鶗先吟，松原晻黛，青灯永沉。北京图书馆藏拓
【志盖】阙
【铭文】魏故武昌王妃吐谷浑氏墓志铭」妃吐谷浑国主冑胤，安西将军永安王斤之」孙，安北将军永安王仁之长女，太尉公三老」录尚书东阳王之外孙。魏建义元年七月三」日，薨于崇让里第。粤八月十一日迁期同窆」王陵。实亦痛感有识，哀惊朝野，思铭德音，用贻来叶。其辞曰：开元巨冑，系绪干方，后流」未极，弈世载昌。其宗唯帝，厥考伊王，兰枝散」馥，桂胤垂芳。六行外显，四德内彰，金华比耀，」玉质承光。双娥伫映，素体风霜，媛德雍雍，婌」问济济。涉月怀春，游汉思礼，百两来仪，终远兄弟。同车去国，作嫔魏庭，行未半古，中年分」体。贞心遂远，慎性方愈，从□独守，茞帐空居。」衰容去镜，蓬发辞梳，悲眷夜景，泣对晨孤。锦」衾晦卷，□□〔
注〕明舒，终言悴绶，奄焉沦诸。荒凉松夕，萧瑟」泉扃，来云闇色，去鸟悲声。烟凝楚室，水激寒庭，杨原稍故，」幽遂长冥，玄石无刊，焉寄斯贞。建义元年八月十一日。北京图书馆藏拓
　　〔注〕此二字原刻不清，疑为奁●二字。
【志盖】阙
【铭文】魏故始平王墓志铭」王讳子正，字休度，河南雒阳人。显祖献文皇帝之孙，文穆皇帝之少子，」今上之母弟。乘龙御天之业，膺符握历之基，既昭著于域中，故可得而略也。」王资岳灵而降生，应天鉴以挺质。金玉光明之姿，自怀抱而有异；兰蕙芬芳」之美，始言笑而表奇。器宇渊凝，风神颖发，齐万顷而为深，望千里以比峻。至」于孝友谦恭之行，辩察仁爱之心，乃与性俱生，非因饰慕。自始服青衿，爰启」绨帙，好问不休，思经无怠。遂能搜今阅古，博览群书，穷玄尽微，义该众妙，谅」以迈迹中山，超踪北海者矣。加以雅好文章，尤爱宾客，属辞摛藻，怡情无惓，」礼贤接士，终燕忘疲。致雏马之徒，怀东阁而并至；徐陈之党，慕西园以来游。」于是声高海内，誉驰天下，当年绝侣，望古希俦。初高祖亲御銮轝，威临荆」楚，陟方不及，升湖永逝。文穆皇帝，体同姬旦，属负扆之尊；任隆霍光，当受」遗之重。洪勋格于天地，大德光于日月。熙平年中，朝廷追怀茂绩，言念酬庸，」故并建三子，咸启千室，乃封霸城县开国公。贽玉王庭，酎金清庙，风仪晻映，」珪组锵祥。固以领袖生民，非徒冠冕列辟。除散骑侍郎，不拜，寻改中书。青囊」是职，紫泥斯奉，丝纶载叙，涣汗增辉。又转太常少卿。七祀无爽，六宗咸秩，蒸」尝既允，鬼神斯着。及时历中否，启圣膺期，虽业匪权舆，而事均经始。念百揆」之未叙，嗟五品之不训，自非妙简良才，深求懿哲，将何以安扰邦国，总持纲」纪。唯王德允汝谐，器膺佥属，乃除侍中骠骑大将军司徒公领尚书令，封始」平郡王。方谓永作栋梁，长为舟楫，而遭随有命，倚伏无常，遽等山颓，奄同川」逝。春秋廿有一，以建义元年岁在戊申四月戊子朔十三日庚子薨于河阴。」友于之感，悲缠一人，歼良之痛，哀流四海。乃赠相国录尚书事，加黄屋、左纛、」虎贲、班剑一百人，谥曰文贞。礼也。粤其年八月丙戍朔廿四日己酉葬于山」陵。乃作铭曰：」派流大汉，分光辰极，诞此哲人，育兹明德，言为世范，行成民则，才备四科，情」袪三或。观书问道，究指寻源，登朝愕愕，处己温温。腾声凤沼，驰誉棘门，皎如」琨玉，湛若衢樽。天数中圮，肇圣膺祥，颓基已构，宝命再昌。盘石既树，鸣玉有」锵，允敷邦教，实总朝纲。于周比郑，在汉犹梁，仁寿每爽，与善虚陈。摧芳始夏，」灭采当春，小年莫返，大夜无晨。嗟乎此池，蕴我名臣。北京图书馆藏拓
【志盖】阙
【铭文】故使持节卫大将军仪同三司定州刺史俊仪县开国男」墓志铭」君讳周安，河南洛阳人也。叡绪崇天之基，遥源构日之祚，」远契龙图之征，玄符龟纬之瑞，具彰于玉牒，允备于金腾」者矣。恭宗景穆皇帝之孙，侍中征西大将军仪同三司」汝阴灵王之第九子。器识温雅，志业清简，明义在躬，徽风」被物。永平二年，除羽林监。又以君思量恢敏，风清裁旷，延」昌三年，迁都水使者，寻除游击将军。五门禁重，心膂所归，」九室崇严，典谟攸在。神龟元年，除城门校尉，营构明堂都」将。两服载驱，六闲庄逸，缉御之政，实委桢干。其年兼太仆」少卿，本官如故。孝昌三年，除通直散骑常侍，加龙骧将军。」武泰元年，以宗冑勋望，封开国男。建义元年，主上圣德」应符，中兴启运，奉迎河阴，遇此乱兵，枉离祸酷。皇上痛」悼，朝野悲惋，追赠使持节卫大将军仪同三司定州刺史，」开国如故。以建义元年岁次戊申九月乙卯朔七日辛酉」迁葬于长陵之东。乃作铭曰：」大哉干像，缅矣坤天，追光辛似，踵迹农轩。灵图协庆，神祚」唯繁，同资帝绪，分命公门。于穆君侯，承华徽烈，秉武经文，」既明且哲。玉润内融，金贞外洁，高岸难寻，鸿源无际。震彼」风声，勖此名节，初縻虎闬，徙步龙闱。四闼斯辟，三雍以熙，」圭璋载集，茅土相依。方腾海浪，仰构嵩基，高峰既毁，良木」中衰。泉阴晓闇，杨陇晨悲，式镌徽范，永晰山眉。北京图书馆藏拓
【志盖】阙
【铭文】魏故持节左将军襄州刺史邹县男唐使君墓志铭」君讳耀，字仲徽，鲁郡邹人也。始祖伊祁之苗裔，周大将军唐」庄之冑，汉司空公子真之后。君聪慧自然，机颖天发，文祭珠」琬，韵等金球。故觿年处素，誉该邦伦；冠岁登荣，义播朝右。正」始初，出身中山王国中尉。延昌末，除东秦州水曹参军。解府」还京，怡神典素，忘怀文史，攸然自得。十数年中，阖门观书，不」交世务。孝昌中，为侍中尚书令车骑大将军仪同三司左光禄大夫领国子祭酒。东平王雅访才能，倾伫明德，早属令音，」实相如侍，引为宣威将军领门下录事。缪绸帏幄，同文共愿，」造次情机，缛思云陛。俄迁奉车都尉宁朔将军。献赞相须，秘」要询委。复转游击将军散品邹县男。方将翼道合符，用彰鱼」水，报施无诚，殒兹良器。春卌有七，魏建义元年岁次戊申」四月戊子朔十三日庚子薨于洛阳。秀而不实，有识衔歔。粤」十一月甲寅朔二日乙卯葬于河阴县西原乡斜圾里之志」铭：」轩辕伊裔，陶唐厥遗，雄图豹炳，雕制龙晖。职宣假寐，孝堪无」遗，清规云秀，英略泉飞。鸿声绮靡，令绩葳蕤，交武功遂，庶履」无疆。学海已究，为山未央，云如不淑，闻此歼良。中天隧羽，半」秋摧芳，化往礼迁，龟筮云急。叩陇锵歌，望郊洒泣，思绕河乡，」悲缠雒邑。松径苍茫，泉途杳涩，玄石徒铭，终天奚及。」永安元年十一月甲寅朔二日乙卯葬。北京图书馆藏拓
【志盖】阙
【铭文】大魏故侍中特进骠骑大将军尚书左仆射司州牧司空公巨平县开国侯元君之神铭」君讳钦，字思若，河南洛阳人也。恭宗景穆皇帝之孙，阳平哀王之季子也。长源与积石分流，」崇峰共升极齐峻。丹书写其深玄，绿图穷其妙迹。固以备诸篆素，磬于金石者矣。君资五行」之秀质，禀七耀之淳精，生而瑰奇，幼而俊异。磊落拔俗之韵，发自天衷；俶傥逸群之操，起于」衿抱。三坟五典之秘，丱岁已通；九流七略之文，绮年尽学。齿在僮稚，雅为献文所矜；未及」弱冠，偏蒙高祖流爱。出入之际，与众不同，燕会之日，每见优礼。太和中出身元士，俄迁正员」郎，寻转左中郎将。景明初，除司徒右长史。正始末，为辅国将军尚书吏部郎中公。神兼物表，」识洞人先，毗台阐誉，赞省有声。即授散骑常侍给事黄门侍郎。羽仪华阁，丝纶紫帏，凝然若」山，涣乎如水。于时阴衡泛极，降沴荆杨，原漯滔流，民用惛垫。辰居耿虑，吊彼萌黎，思杖才良，」慰兹齐庶。以公望实宗贤，仁润兼畅，光扬之寄，实唯伊人。即以本官持节慰劳，衔命载驰，皇」泽攸孚。于是人饱注川，家蒙挟纩，洪涛斯弭，鼋鼍不勃。还除大鸿胪卿，寻授度支尚书，转大」宗正卿七兵尚书。频升九棘，联涉五省，官人以能，朝野荣之。又加抚军将军仍尚书。遂丁太妃忧，泣四消魂，哀号毁骨，水浆不入，扶杖不出，一二年间，几于灭性。服阕，除镇南将军金紫」光禄大夫，又迁卫大将军中书监。任维国秘，职司王言，笔下云飞，纸上风起，忠规良谋，内外」称焉。又除尚书右仆射加车骑大将军仪同三司，复授宗师侍中尚书左仆射骠骑大将军」仍仪同。端衡政本，百揆斯归。薄领纷腾，文翰委积，公心闲治要，性练鸿纲，举凡而巨细无遗，」撮目而隐显俱晓，虚来实返，浩浩同歌，千条万绪，游游共咏。虽荀公之明辨未然，陈君之预」瞻不或，方之于公，远有惭色。既如陇右匪民，荆蛮蠢服，蔓草将延，望根待灭。皇帝酬咨鹰扬，」佥属攸归，遂以公为大将军二道都督。公乃仰察庙胜之规，俯荷推毂之寄，长旌西指，豳雍」风靡，秉钺南麾，荒夷草偃，洪勋茂积，简在帝心，振旅旋旆，除司州牧仍骠骑将军仪同三司。」赫赫之威既备，岩岩之重攸锺。三河六辅之民，敬之如神明；七相五公之家，畏之如雷电。以」病乞解，蒙授侍中特进左光禄大夫。未几，复除侍中司空公开国侯，食邑五百户。公宦通两」京，首登三事，燮阴阳于四海，谐水土于天下。汪汪乎若大川，陶陶乎若巨壑，注之不盈，泄之」不竭者也。至于秋台引月，春帐来风，琴吐新声，●流芳味，高谈天人之初，清言万物之祭；虽」林下七子，不足称奇；岩里四公，曷云能上。方将望北辰以未移，指南山而亢寿，参稷契如并」驰，共且奭而齐轸。而上天不吊，降祸斯人，春秋五十九，以建义元年四月十三日遇害于北」芒之阴。金玉随瓦砾同泯，兰蕙从芛莸俱尽，哀乎悲矣，何酷如之。天子悼伤，乃赠侍中太师」太尉尚书令骠骑大将军定州刺史，谥曰文懿，礼也。使鸿驴太常监护丧事，赐东垣秘器、朝服一袭，祭以太牢。粤永安元年十一月甲寅朔八日辛酉迁窆于西陵之阿。痛德音之灭响，」伤神影之潜辉，题斯言于一石，庶万古而可期。乃作铭曰：」绵邈帝始，杳眇皇初，迹潜绿帙，名隐丹书。金道移运，水德应符，赫哉大魏，勃矣其敷。恭宗纂」庙，阳平阐蕃，握图龙跃，裂璧鸾翻。功兼九有，绩覆三元，麟趾既茂，椒聊亦繁。惟公诞载，实资」妙气，精褒五像，神融七纬。识洞玄文，学穷秘记，指岳方仁，瞻河比思。凭海濯鳞，抟风耸翼，一」举图南，九万不息。再飞青槐，三栖丹棘，淹留枢揆，从容禁阈。官以德设，爵用才行，若人出处，」所在文明。栋梁广夏，盐梅大●，水流土止，地平天成。报善参差，酬仁淼漫，逸翮方腾，骏足将」半。中途顿驾，陵空落翰，山颓河悲，良折岂●。日沉朱陆，月次黄锺，室卷组帐，庭设龟龙。泉门幽隐，陇户深重，一去永矣，归来无从。北京图书馆藏拓
【志盖】魏故兰夫人之墓志铭
【铭文】魏元氏故兰夫人墓志铭」夫人讳将，昌黎昌黎人也。营州刺史陵闵侯之曾孙，散」骑常侍□营二州刺史寿阳简公之孙，赵平太守之第二」女，武卫将军景略之妻。夫人幼怀四德，声实两着。年十」二，嫔于元氏。恭孝之性，发自天然；倒裳之志，未笄而」备。是以舅姑钦其至诚，娣姒敬其高轨。覆爱之心，」义姑未加其善；劳己下人，敬姜不比其量。方应母仪」天下，礼范将来，而灵不吊善，奄然徂逝。春秋」五十有一，以建义元年九月廿一日终于第。粤永」安元年岁次戊申十一月甲寅朔廿日癸酉葬」于西陵。恐岸谷更迁，勒玄石以传之。其词曰：」贵系绵远，峻氏攸长，庆锺遐胤，累叶传芳。祖休」燕代，父魏留光，后季承馨，官列周行。降生令淑，」早归天族，伊其满堂，如金如玉。称善高门，富美」华屋，丝笙之所，谁理膏沐。玄扃方奄，此夜何修，」徒怀礼范，傍有谁求。青松稍长，白杨渐抽，寄言」泉石，播德魂丘。北京图书馆藏拓
【志盖】阙
【铭文】魏故安东将军光州刺史元使君墓志」君讳礼之，字休，河南洛阳人也。高宗文成皇」帝之曾孙。祖太保齐王，自岳登台，仪形帝室。父」虽派奉天波，早怀隐遁，故在始终，遂辞缨王。君幼」禀冲和，夙怀清雅，恭孝温笃，友悌慈仁，爱学敦书，」好琴善□。起家为给事中，叔父河间王整军南迈，」引为军主。既参戎务，威略载宁，及至旋师，名闻」朝阙。方欲藉甚日新，飞芳竹素，积善虚言，遂同万」古。以建义元年四月十三日遘疾薨于京师，时年」廿三。呜呼哀哉。上甚痛焉，追赠使持节安东将」军光州刺史，以宠亡魂。越廿有二旬，永安年元年」太岁戊申十一月甲寅朔廿日癸酉窆于荒山之」西岭，崎?之北岗。痛清猷之方永，乃依风以表志。」其辞云尔：」昔在上圣，建国维城，若此令哲，继世敷名。凭河藉」幸，依岳挺生，珠晖玉朗，桂采松荼。兰心忽卷，清波」已竭，亲友涕流，孀孤恸绝。深陇上寒，泉灯下灭，寂」寂空帷，尘丝纳结。」世妇鲁国唐氏。北京图书馆藏拓
【志盖】阙
【铭文】魏故镇军将军豫州刺史元使君墓志」君讳子永，字□休，河南洛阳人。祖太保齐郡顺王，启」天四履，光纂二南。父夙离固疾，事绝缨冕。叔父河间」王，地属维城，养君为子，抚爱特隆。君礼逾天性，生而」母没，养自王宫。禀质冲和，操履贞白，风仪闲敏，才华」颖秀，容止有规，?愠无色。学洞经史，辞兼博丽，门信」荣家，朝称宝国。出身为给事中。王既任允推毂，君从」镇秦岭。边违化，启为别将南征，英略载敷，凶丑时」散。俄而吴楚内侵，徐杨外动。王复秉律东川，扫定纷」逆，以君谋谟克济，假冠军将军。定策重帷，决胜千里，」淮海还流，君之绩也。献捷入朝，迁为员外散骑常侍。」方期远驱长辔，结采春晖，积善何冤，奄从朝露。武泰」元年太岁戊申四月十三日薨于京师，春秋廿五。」帝□悼焉，追赠使持节镇军将军豫州刺史。显光泉」驾，〔但〕照上门。其年十一月甲寅朔廿日癸酉窆于大」陵之右。痛清猷之永灭，乃表志于幽扃：」清源何巳，琼枝方茂，似桂孤荣，如兰独秀。结润沧波，」抽阴昆岫，璧镜始悬，高堂初构。盛衰忽改，今古已迁，」早离华馆，遽掩荒埏。冥冥永夜，杳杳深泉，山泉晓月，」垄路朝烟。亲宾殒恸，仆御流连，哲人惟往，竹帛方传。北京图书馆藏拓
【志盖】阙
【铭文】魏故散骑常侍镇南将军金紫光禄大夫领国子祭酒济州刺史王使君墓志」祖讳奂，齐故尚书左仆射使持节镇北将军雍州刺史。」夫人陈郡段氏。父道矜，太中大夫。」父讳琛，齐故司徒从事中郎。」夫人彭城刘氏，嘉兴县主。父义恭，宋太宰江夏王。」公讳翊，字仕翔，徐州琅耶郡临沂县都乡南仁里人也。绵瓞开源，本枝流绪，长」澜远，层峰峻极。然其世载金紫之荣，族茂银黄之贵，四海尚其羽仪，九流重」其冠冕。祖怀文抱质，道贵当时。父愠古知新，名传后世。公膺积善之余烈，体锺」美之粹灵，标聚桂于八树，茂兹兰于九畹；亦既翻飞，羽仪上国，雅号南金，盛称」东箭；而宗致玄远，志尚清高，有如水镜，无异珠玉。解褐为秘书郎中。望延阁以」载飞，临广除而一息。庶士仰之而推高，众流慕之而归美。俄转员外散骑侍郎，」又除襄威将军补司空主簿。追申起家之屈，迁为从事中郎，特除中书侍郎，加」镇远之号；又为清河王友，余官如故。公自通籍承明，黄道玄武，理翮凤沼，曳裾」菟园。辞采蔚其秀出，讽议畅而清举，裴王愧其通要，邢刘谢其花实。而监方察」部，任重望隆，我求懿德，用膺嘉选，乃除使持节都督济州诸军事左将军济州」刺史，又加平东将军。于是照之以冬日，润之以夏雨，聊示蒲鞭之威，必存竹马」之信，至如贾父北临，羊公南抚，异世同规，殊途共辙。又行定州，以患辞免。乃除」平南将军散骑常侍，寻转安南将军银青光禄大夫加散骑常侍。及中兴统历，」宝命惟新，属想上庠，留意东序。乃除镇南将军金紫光禄大夫国子祭酒，常侍」如故。仍养沉痾，未缨职事，纵容宴喜，优游岁时，闭阁垂帷，独运心识，左琴右书，」独王怀抱。而精义解颐之奇，丽藻陵云之异，固以道镜儒林，辞华文苑者矣。谓」此高门，有验多福，何期冥昧，终愆与善。春秋卌有五，永安元年岁在戊申十二」月壬午朔〔注〕廿日辛丑终于位。朝廷悼惜，行路霣涕。粤以二年岁次己酉二月癸」未朔廿七日己酉窆于洛阳西乡里。念高下之相倾，恐陵谷之递变，蕴黄泉而」靡作，托玄石以留绚。其词曰：」昭哉卿族，郁矣公门，家庆所在，世禄攸存。耀卿之子，叔茂之孙，犹如桂馥，有若」琼温。器成瑚琏，才标桢干，居凤比翼，在龙称翰。言等泉流，文同雨散，始登麟阁，」终临虎观。高风济济，远气昂昂，如金如锡，令问令望。方期海运，有冀云翔，遽然」毁玉，忽矣摧梁。彯彯墙柳，凄凄薤露，出墎衔悲，临穴兴慕。将繁聚棘，行游狡菟，」无复春秋，空哀丘墓。北京图书馆藏拓
　　〔注〕永安元年十二月甲申朔，原志误。
【志盖】阙
【铭文】魏故使持节征东将军青州刺史元君墓志」君讳●，字道明，太祖道武皇帝之玄孙，武昌简王第五子。其」先允箓图而龙飞，承五德以启运，建殊迹于唐基，敝祏声于周」业。君少禀岐嶷之容，长怀韶量之操，孝友称于邦闾，悌顺着于」宗邑。年十七拜太尉府咸阳王参军事，又除宣威将军给事中。」君深尚洗耳之高风，不贵吹竽之滥职，乃解璎辞絻，请归林壑。」帝方体君器干，维絷不已，教府清要，任锺五典，毗赞之重，未易」其人。乃璧君为镇远将军司徒掾，又除冠军太仆少卿。晖棘崇」华，务唯帝难。君控厘克谐，官无废职。正光之末，三辅驰烽，五陵」传檄，杏李倒悬，危若累卵，苌蛇邀路，遂同绵径。上乃除君右将」军东秦州刺史。君奉命鹰阙，载驱狶陌，拯将溺于深淟，救垂炭」于猛烈。又州南接崇华，因便徙称。复授君安西将军北华州刺」史当州都督。君绩誉转彰，帝尤嘉焉。及还京洛，秦华二州，请荫」继路。方制绵琼玑，和羹鼎溢，百六算谢，中兴当璧，兰莸共摧，玉」石同粉，与善之文徒张，辅仁之义空说。春秋卌七，薨于河阴銮」驾之右。哀踰止相，痛过罢市，皇上震悼，礼赙有加。诏赠使持」节征东将军青州刺史。有子礼宗，孤慕穷庐，独思灵枕，怨风树」之不留，恐金芳之永坠，故镌玄石，仰述徽藻。其词粤：」析彩星浔，分光离埏，克诞英哲，唯君独擅。作蕃西岳，政宣民誉，」化洽桥枝，爱留棠树。胡宁不慭，运锺百六，素体雅融，德音倗淑。」龟筮献吉，先远戒期，庭森绋柳，门蔚椿?。挽声凄楚，葆吹徘徊，」千秋万祀，顾有余哀。」永安二年岁次己酉三月壬子朔九日庚申。」都合五百一十七字也。北京图书馆藏拓
【志盖】阙
【铭文】魏故安西将军凉州刺史元君之墓志」君讳维，字景范，河南雒阳崇让里人也。烈祖道武皇帝之玄孙。」镇南将军兖州刺史之第五子。其先建国命氏之由，备宣图史，」不复详焉。君称奇襦子，擅美圣僮，利等楚金，美称稽箭。然其多」闻博识，睹奥穷源，辩析秋豪，论光朝日，碎金为文，连芝成韵，器」怀恬雅，志度清立，疾风未●其节，迅雷不扰其心。及其受教二」庠，声高两观，缙绅慕其风流，刍荛仰其声藻，故游梁敖楚之容，」〔注一〕接袂而同归。曳裾蹑矫之宾，连袖而共至。以宗官望典，亲贤是」寄，乃辟君为大宗正丞。毗赞宣翼，备其僚彩，辞翰锋出，讽议川」流，借乎不侧，〔注二〕萧然无际。而风格素高，崖岸清举，振衣独立，不杂」尘埃，道秀人间，才标当世。以兹名望，属此中兴，方当?浮云而」上驰，杂涷雨以高迈，而历阳之水遽流，至止之火奄及。春秋廿」六，以建义元年四月十三日河梁之下，非命卒世。痛轸苍泉，毒」流皎日，家国含酸，行路殒泣。有诏曰：故宗正丞元维，道业淟」旷，文义详正。方委维诚，以康冶道，岂图非虑，奄离祸酷。言念遗」烈，殇悼兼怀，窀穸有期，宜申追远。可赠安西将军凉州刺史。」痛金兰之奄洁，悼遐峰之中隧，嗟幽户之莫开，伤泉门之永閟。」其词曰：分流汤谷，折照曦庭，我宗盘石，唯德唯馨。三才降」哲，河壑裁精，藏往既构，云峰削成。斐亹朱缋，葳蕤绿文，名踰虎」阁，义轶龙坟。美同会竹，馨等稽芬，高唐树雨，至止郁云。舒原点」黛，颜岫擒红，始披风气，将展云客。〔注三〕必庆无征，●鸣既锺，团扶中隧，灵构?峰。葵筮言兆，七饭将临，龙轩止辙，凤吹虚音。狐场町，松槚?森，九重无晓，泉门永深。」大魏永安二年岁次己酉三月壬子朔九日庚申。北京图书馆藏拓
　　〔注一〕容当为客字。
　　〔注二〕侧为测之通假。
　　〔注三〕客当为容字。志文中常有相近字偏旁互易现象。
【志盖】魏故仪」同笱使」君墓铭
【铭文】魏故使持节卫大将军仪同三司冀州刺史博野县开国公笱君之」墓志铭」君讳景，字景峦，河南洛阳人也。源流浩汗，鸿波浚于委水；基构隆崇，」长峰迈于积石。固已腾翠薇而孤上，映沧海而独深。祖侍中司空河」东王，既以器秀见知，跨龙翰于代京。考平北将军并州刺史，复以才」俊取识，擅凤翅于洛都。君禀天地之气，资川岳之灵，幼而有知，长而」通敏。神慧起自蒲车，眸辩发于竹马。故清规之称，于是号为世袭；素」范之美，自此言其可远。大丞相柱国太原王雄规出世，英略不群，监」裁所归，物望爰属。以君清徽宅身，风华在己，特所留爱，偏见器重。遂」以妖氛未灭，游尘仍梗，秉律之任，注意斯在，加君宁朔将军帐内别」将，举仁勇也。乃属武泰在运，昏后乱政，魏道中微，社稷无主。丞相以」世荷蕃屏，志存匡复，起兵晋阳，问罪伊阙。而君识洞机萌，深鉴未兆，」遂同经谋，豫此规略。及日角有归，龙颜在历，丕业既就，大赏斯行，以」君诚效有着，鸿勋可录，崇章须被，广土宜及，乃授抚军将军金紫光」禄大夫博野县开国伯。后以酬庸未尽，宜更褒锡，进爵为公，食邑千」五百户。君器度详雅，风韵恢正，一艺无违，百行斯备。故?愠之色，未」形于家人；讥论之言，上弗闻于朝廷。方当籍此多善，用享余庆，如浮」未几，若休奄及。春秋二十九，以永安元年十月十六日薨于并州之」晋阳。天子哀悼，百寮痛惜，赗赠之礼，有隆常数。乃下诏追赠卫」大将军仪同三司冀州刺史。粤以永安二年四月三日迁葬于洛阳」城西四十五里，当谷城之北。哀景行之不追，悲德音之莫扬，缉遗烈」于松户，缀余芬于泉室。乃作铭曰：」盛德之后，仍世克昌，将相之裔，莫不重光。唯公载诞，实属余芬，如玉」之润，如桂之香。粹衿内朗，雅韵外敷，舍兹巾褐，曳彼长裾。武议一托，」戒章再纡，声华鞭板，绩茂戈殳。皇历已圮，帝业将升，毗功践土，赞道」中兴。金龟是纽，山河是膺，朱紫共袭，剑玉相承。辅仁空术，报道徒文，」骏足罢驾，逸翮摧云。幽夜莫晓，寒穸不春，同彼千载，歼此良人。北京图书馆藏拓
【志盖】阙
【铭文】魏故车骑将军司空公元故夫人冯墓志」夫人冯，冀州长乐信都人也。燕王之孙，燕州使」君第二之女。公体量沉隐，爵望凝高，除建兴」太守中散大夫。后清恭道顺，除燕营二州刺史。公」宽恭忠?，任着恒朝。夫人品聪精之休气，承积」贵之英风，贞姿彰乎总日，闲淑誉于笄辰，闺中」有婉娩之称，阃外闻四德之声。修家理合，樊姬」莫与其量；恭夫罔忌，郑袖不二其怀。好读诸义，」巧于辞令。春秋卅四，永安二年岁次己酉闰月」十五日薨乎第。以八月十一日葬乎京城西北」□里北芒之南。其辞曰：」□松久绿，石濑长清，洪芳积世，乃育斯馨。言功」幼日，婉淑鬓龄，冰坚等誉，玉洁齐声。冰坚伊何，」泛流断娉，玉洁伊何，有行唯令。径风弗移，罩然」雅性，如彼尘珪，溃中独凈。累功巢室，之子攸归，」□维齐季，夙夜靡违。居仁必寿，义保遐期，如何」霜质，夏折贞徽。入幽宁质，出景飞魂，杨兆多烈，」玄庭□□。长归夜室，永谢晨门，痛矣，人去名存。北京图书馆藏拓
【志盖】魏故大丞相江阳王铭
【铭文】大魏丞相江阳王墓志铭」王讳继，字仁世，河南洛阳人也。太祖道武皇帝之玄孙。左光禄大夫仪同三」司南平王之仲子。王锺阴阳之美，膺命世之期，辞气光润，雅性宽善，靡竞于人，」与物无际，?怒夷而弗形，是非混而难识，湛若委水，峻如削成，未有测其高深，」知其崖涘者。备九德以治身，总百行而修己，博之以文章，加之以礼乐，负经国」之具，怀王佐之才。虽在王族之中，未有贵位。然当时论者，咸以远大许之。俄有」公辅之望。年十八，以皇兴二年出后伯祖江阳王，即以其年袭承蕃爵。奉荷成」构，于是抚翼北冥，抟扶南举。爰始弱冠，逮乎岁暮，遍历尊显，备尽荣要，亟临方」镇，累登连率，往来帷幄，频烦司会，再居上将，七蹈台阶。平北、安北、镇北、柔玄、抚」冥、怀荒、青州、恒州、司州牧，仪同、司空公、司徒、太保、太傅、大将军、录尚书各一。侍」中、尚书、左卫将军、领军将军、骠骑、特进、太尉、太师各再。其莅之也，宣威略于幽」都，希柔嘉乎海岱，尽拾遗以规衮阙，磬献替而济可否，控熊罴以誓御侮，严八」次而卫皇宫。升季铉，平水土，缵维禹，达坤性，作中台，均霜露。庶姬友慕善，职登」上阶，莅元辅，宿离以之不忒，日月于此重明。及运属兴皇，作牧京甸，不设钩矩」而奸盗已息。至乃桃李之垂于术者弗敢援，玉帛之亡于路者莫之取。鞭朴委」而无施，缧?萦而勿用。若夫孝盛家声，子行也；忠繁国誉，臣节也；功能润世，茂」庸也；作宰逾恭，劳谦也。具总众美，详兼四德，故能出内丕显，受遇两京，光辅四」帝，历年三纪，穷生民之大宝，极人臣之尊贵。自皇魏已来，虽帝子帝弟之亲贤，」宗臣重臣之令望，至于绸缪荣庆，被服宠灵，保身全名，与禄终始，未有如王者」焉。虽伯献五蹈，三事方兹，犹劣伯始，七登九命，况此非优。方当受献上庠，为国」元老，而禀命不融。春秋六十有四，永安元年薨于位。天子愍悼，群后咨嗟，诏遣」使持节抚军将军大鸿胪卿陆元庆奉安即柩。赠使持节丞相都督雝泾岐华」四州诸军事大将军雝州刺史印绶，侍中、王如故。粤二年岁次己酉八月庚戍」朔十二日辛酉葬于洛阳之西山。善二妃之不从鄙，自周其未改。前佐司徒府」咨议参军事太常卿琅琊王衍，前佐司徒府记室参军事大将军府从事中郎」新平冯元兴等，虑陵谷质迁，丘陇难识，故凿志埏阴，刊载氏族。乃作铭曰：」峨峨峘嵑，为岳作镇，宣气炳灵，开英育俊。比德削成，岂伊重刃，嗤彼丘陵，及肩」非峻。爰初抚翼，起自北冥，图南不已，负日上征。懋才尊爵，重器隆名，大宝兼萃，」七陟槐庭。既平水土，亦理阴阳，和风燮雨，均露调霜。贫贱易久，富贵难长，明台」遄没，倏矣沦光。窀穸有期，卜远云及，酸铎悲歌，送归原隰。长即丘墓，永辞城邑，」遗德犹存，清风可挹。北京图书馆藏拓
【志盖】阙
【铭文】魏故车骑大将军平舒文定邢公继夫人大觉寺比丘元尼墓志铭并序」夫人讳纯陀，法字智首，恭宗景穆皇帝之孙，任城康王之第五女也。蟠根玉」岫，擢质琼林，姿色端华，风神柔婉，岐嶷发自龆年，窈窕传于丱日。康王遍加深」爱，见异众女，长居怀抱之中，不离股掌之上。始及七岁，康王薨俎。天情孝性，不」习而知，泣血茹忧，无舍昼夜。初笄之年，言归穆氏，懃事女功，备宣妇德。良人既」逝，半体云倾，慨绝三从，将循一醮，思姜水之节，起黄鹄之歌。兄太傅文宣王，违」义夺情，确焉不许。文定公高门盛德，才兼将相，运属文皇，契同鱼水，名冠遂」古，勋烈当时。婉然作配，来嫔君子，好如琴瑟，和若埙篪，不言容宿，自同宾敬。奉」姑尽礼，克匪懈于一人；处姒唯雍，能燮谐于众列。子散骑常侍逊，爰以咳襁圣」善，遽捐恩鞠，备加慈训，兼厚大义，深仁隆于已出。故以教侔在织，言若断机，用」令此子，成名克构。兼机情独悟，巧思绝伦，诗书礼辟，经目悉览，纮綖组纴，入手」能工。稀言慎语，白珪无玷，敬信然诺，黄金非重。巾帨公宫，不登?异之服；箕帚」贵室，必御浣濯之衣。信可以女宗一时，母仪千载，岂直闻言识行，观色知情。及」车骑谢世，思成夫德，夜不洵涕，朝哭衔悲。乃叹曰：吾一生契阔，再离辛苦，既惭」靡他之操，又愧不转之心，爽德事人，不与他族，乐从苦生，果由因起。便舍身俗」累，托体法门，弃置爱津，栖迟正水，博搜经藏，广通戒律，珍宝六度，草芥千金。十」善之报方臻，双林之影遄灭。西河王魏庆，穆氏之出，即夫人外孙。宗室才英，声」芳藉甚，作守近畿，帝城蒙润。夫人往彼，遘疾弥留，以冬十月己酉朔十三日」辛酉薨于荧阳郡解别馆。子孙号慕，缁素兴嗟。临终醒寤，分明遗托，令别葬他」所，以遂修道之心。儿女式遵，不敢违旨。粤以十一月戊寅朔七日甲申卜窆」于洛阳城西北一十五里芒山西南别名马鞍小山之朝阳。金玉一毁，灰尘行」及，谨勒石于泉庐，庶芳菲之相袭。其辞曰：」金行不竞，水运唯昌，于铄二祖，龙飞凤翔。继文下武，迭圣重光，英明踵德，周封」汉苍。笃生柔顺，克诞温良，行齐桥木，贵等河鲂。莲开渌渚，日照层梁，谷蕈葛虆，」灌集鹂黄。言归备礼，环佩铿锵，明同折轴，智若埋羊。惇和九族，雍睦分房，时顺」有极，荣落无常。昔为国小，今称未亡，倾天已及，如何弗伤。离兹尘境，适彼玄场，」幽监寂寂，天道芒芒。生浮命促，昼短宵长，一归细柳，不及扶桑。霜凝青槚，风悲」白杨，蕙亩兰畹，无绝芬芳。」维永安二年岁次己酉十一月戊寅朔七日甲申造。北京图书馆藏拓
【志盖】阙
【铭文】魏故谏议大夫建城侯山君之墓铭」君讳徽，字阿敦，河南洛阳人。其先启踪辽右，世雄啄鹿之野；资」贤辅圣，建业溺水之阳。故能翼树生民，遂造区夏，会同诸侯」之列，朝聘万国之序，惟君为上焉。曾祖散骑常侍安南将军金」部殿中二曹尚书镇南将军冀州刺史泰山公。祖安南将军内」都幢将比部尚书定州刺史泰山公。父散骑常侍虞曹尚书使」持节平东将军东徐州刺史建城侯假长广公。英灵迭照，华冕」重晕，令问相承，贤明继轨。君少禀休哲之资，长蹈承明之绪，雅」气独峻，器望孤远。怡心典素，追胜白于长篇；拥思文池，寻斑马」于秘苑。虽云阳五能，铜爵一俊，未云比也。起袭父爵为建城侯，」释褐定阳太守。君体闲共治，走合唯良，始●有来暮之歌，浃兴」谁嗣之咏。真曰民之父母，爱结百族者矣。又迁威远将军冗从」●射。君登朝有誉，处仕流声，朝廷称为有礼，外内钦其贞概。又」转平北府司马。赞厘克允，燮谐弥着，调风易俗，遐迩流音。方引」良谋于紫极，纳正言于枢衡，东影未移，西虞已及。春秋五十八，」永安二年三月八日终于洛阳笃恭里。蒙粤赠谏议大夫。永安」二年十一月七日迁葬于叔父安东将军相州刺史之茔。古往」今来，山川亟改，镂帛或移，镌金难朽。故刊石泉门，永久其词曰：」遥哉遐冑，邈矣玄源，龙盘鹿野，虎视云门。阴乡谒帝，溺水承尊，」祚流遂远，子子孙孙。收轩辽右，纳言上京，祖华父美，子贵孙荣。」开芳山岫，流芬建城，高轩蔼蔼，翠冕英英。重枢累耀，迭岳连晕，」鸾声孤迈，佩响双归。化不周月，民爱同思，徐方虎逝，定阳蟥飞。」天不报善，神亦无亲，兰熏淹夏，桂彩埋春。宝琴埃起，组帐生尘，」风悲结雾，云泣凝津。北京图书馆藏拓
【志盖】阙
【铭文】魏故使持节侍中骠骑大将军司徒公都督冀州诸军事冀州刺史」赵郡开国公尒朱公之墓志铭」公讳绍，字承世，北秀容人也。其先出自周王虢叔之后，因为郭氏，封」居秀容，酋望之胤，遂为尒朱。祖东宫詹事内都大官使持节黄龙镇」大将镇南将军安并二州刺史始昌侯真之孙。父征虏将军武卫将」军持节平西将军燕济华三州刺史散骑常侍大司农卿赠使持节」侍中骠骑大将军司空公雍州刺史谥曰孝惠买珍之第四子。长源」与滥觞并流，高峰共削成俱远，贞贤继轨，冠冕相袭。公幼抱英奇，弱」不好弄，志行凝厉，器用淹雅，惟怀宝望时，敛翼待骋。遭风云于开辟」之始，逢飞龙于中兴之年，遂能输力帝帏，劬劳王业。干纲再造，地纲」惟新，实我公是赖。虽申甫之翼周，仲华之宰汉，蔑以尚也。起家为宁」朔将军步兵校尉，俄迁抚军将军金紫光禄大夫，即除散骑常侍左」卫将军，后授侍中栾城县开国伯，食邑五百户。金貂耀首，玉佩鸣腰，」行实时宗，言为世范。献可替否，每着于青蒲；顺美匡非，屡彰于朝彦。」转拜御史中丞。君冰心独峻，松节孤清，雷电无以慑其怀，岁寒不能」易其操。故登台蹇蹇，振夏日之威；升车愕愕，布秋霜之厉。贵戚绝聚」敛之权，宰衡息贪陵之暴。虽二鲍两陈，未能加也。方当燮四序于台」阶，正五纬于槐路，齐十乱于周篇，等八元于唐典，远气未申，横流奄」及。春秋廿八，永安二年六月廿三日薨于位。圣上恸哀，百寮洒泪，悲」崇山之坠岭，痛良木之摧柯。故追赠使持节骠骑大将军司徒公都」督冀州诸军事冀州刺史。犹以勋业未尽，进爵赵郡开国公，食邑一」千三百户，谥曰文贞侯，礼也。粤永安二年十一月七日迁于司空公」之茔。千秋易往，万古难追，舟壑既迁，陵谷方贸，故刊石泉门，以图永」久。其词曰：」遥哉遐冑，邈矣玄踪，崇基千刃，长澜九重。惟祖惟祢，乃侯乃公，载文」载武，为光为龙。若人郁起，时逢运开，峨峨崇阙，郁郁层台。高盖出入，」长毂往来，珥金容欤，鸣玉徘徊。若兰始茂，如日方融，骏辔将骋，远路」已穷。摧鳞冻雨，折翮颓风，长辞高馆，永閟泉宫。丘垄寂漠，松槚成行，」悲风旦举，愁云夜张。前临济济，却背洋洋，薀于此地，于嗟未央。北京图书馆藏拓
【志盖】魏故仪」同尔朱」君墓志
【铭文】魏故使持节车骑大将军仪同三司都督定州诸军事定州刺史万」年县开国伯尔朱君之墓志铭」君讳袭，字显伯，北秀容人也。其先出自周王虢叔之后，因为郭氏，封」居秀容，酋望之胤，遂为尔朱。祖东官詹事内都大官使持节黄龙镇」大将镇南将军安并二州刺史始昌侯真之孙。父征虏将军武卫将」军持节平西将军燕济华三州刺史散骑常侍大司农卿赠使持节」侍中骠骑大将军司空公雍州刺史谥曰孝惠买珍之第六子。君承」风弈叶，禀气降神。图城起于戏竹，画陈发自游蒲。故邑里号曰神童，」在世言其可大。司空以君机警特甚，偏所钟爱，尝谓人曰：此儿乃是」家门之千里，但恐其勇于授命，终不得卒其天年。暨元颢肆逆，毒流」神甸，涓涓不拥，蔓蔓将及。主上方欲危冠练服，跨兹骥騄，亲御六军，」躬行九罚。以君雄才不世，神武自天，推毂所归，注意斯在，乃起家，拜」君中坚将军员外散骑常侍右军都督。君于是受蜃庙堂，拥麾遄迈，」径自轘辕，趣贼右股。丑徒望风，深相畏惮，敛师回避，莫敢前进。属荧」阳不守，人情骇动，军士逃散，莫有固心。君乃顾谓左右曰：今日之事，」义在必死。遂自率部曲数百骑，径越贼所，与之格战。而贼众我寡，强」弱势殊，事穷力屈，方见羇执。君虽身处囚虏，而壮志踰厉，未能见容，」淫辟遂加。春秋十八，粤以永安二年六月廿三日薨于京师。天子哀」悼，百僚痛惜，赗赠之礼，有隆常准。乃追赠使持节车骑大将军仪同」三司都督雍州诸军事雍州刺史。犹以声望未褒，转赠定州刺史万」年县开国伯，食邑三百户。考德立行，谥曰武恭，礼也。粤以永安二年」十一月七日迁葬于司空公之茔。悲天地之长久，痛陵谷之迁从，缀」遗芳于泉石，觊千载之犹是。乃作铭曰：」天地发祥，川岳降祉，余庆在焉，若人生矣。邑号神童，世称才子，骏足」方驰，逸翮将起。击水初骞，抟飘始翥，心存王室，志康世务。乃屯细柳，」实称大树，狂风忽起，横流是遇。昂昂俊秀，烈烈奇英，抗言异所，执操」不倾。志在必死，义无求生，淫祸乃加，非命斯缨。云结朱旗，风凄素柳，」萧瑟丘杨，沧茫松阜。始共天长，终随地久，式照景行，永扬不朽。北京图书馆藏拓
【志盖】无字，中央莲花，四边四象纹。
【铭文】魏故员外散骑侍郎元君墓志铭」君讳恩，字子惠，河南洛阳人也。若夫太一玄像之光，灵」门帝室之美，固以仰藉先资，聪晕紫叶，乃祖乃父，胡可」详言矣。太宗明元皇帝玄孙之子，高祖孝文」皇帝之族弟，征虏将军夏州刺史静侯之孙，抚军将军新」兴侯之元子也。君自少及长，典籍是务，禀性纯和，久而」弥亮。言不苟合，则朋友称其信；恭长慈幼，则远近叹其能。」至于载笑载言，笒书逸响；堂堂于貌，张也之姿；揵揵于陵，」雍也之辨。若乃阜尔岳立，有不可量之高，湛尔淟停，有不」可测之深。此其亦以自立也。斯乃睹兵乱之未息，悼王道」之未宁，故潜驎捡翼，顿驾侍时。虽在朝日浅，事公亦雅无」所长，益不留意焉。年廿有五。永安二年六月廿有九日，遂」遘重瘵，至七月三日终于崇仁乡嘉平里第。收精西淟，潜」神蒙海。粤十一月十九日迁葬于长陵之左。亲戚惜硕」德之云亡，父母恋仁子之永穸，故刊石表功，以彰厥德。」其辞曰：」峻岳堙峰，琼山巨壑，易俟其高，可测其搏。伊人德量，奚可」忖度，宝器自成，焉用磨错，年未强士，扬名河洛。其一愔愔懿」德，敬长慈仁，固约守穷，不贵荣津，有道可务，有怀可遵。运」策吐奇，乐道安贫，九族敦穆，室家诜诜。其二吾子逝矣，丧我」宝器，龙虎摧斑，秋椒夏堕，圆研积埃，方奏永閟。攸攸路宾，」靡不垂泪，如可赎兮，人百其备。北京图书馆藏拓
【志盖】阙
【铭文】魏故使持节征虏将军华州诸军事华州刺史丘」公之墓志」君讳哲，河南洛阳人也。镇西大将军都督定州诸」军事定州刺史临淮公库堆之孙，乞银曹比和真曹宿卫曹四曹尚书洛州诸军事洛州刺史乞直」之子。少质缨资，冠华藻望。高祖孝文皇帝，猥以」照重。七岁之年，擢为内行内小。然行锦群朝，冰心」柱在司。未几复转为中散。而干机运兆，迁鼎伊洛，」万服归诚，千畿贬政。但邀吴踰越，遐息江南，硖石」偏城，?趄暂异。世宗宣武皇帝以知仁不易，简」师必忠，遂召将军从事默衰麾钺兵，不时克剪东」南。虽蒙伦功庙授，未尽余诚。昊天少鉴，绝我孤兰，」地广无心，沦屠八桂。春秋五十有七，以去武泰元」年正月廿一日薨寝于家。十一月戊寅朔十九日」丙申葬在城西十五里北芒之南。然金玉摧感，增」慕而流咏；松兰湮殇，追痛以申抱。故作铭，其辞曰：」皎皎之夫，陵云自远，灼灼三秀，漪漪器婉。行质名」华，如荣若卷，缨佩之资，冠组之仪。珪璋以惠，兰竹」之靡，抽文锦就，旧〔注〕武霜奇，金玉尔怀，何期永斯。北京图书馆藏拓
　　〔注〕旧，当为奋字之讹。
【志盖】魏故穆」君之」墓志铭
【铭文】魏兖州故长史穆君墓志铭」君讳彦，字世略，河南洛阳人也。其先藉圣开基，凭灵庆绪，氏」冑之兴，焕乎方册。侍中太尉公黄钺大将军宜都贞公崇之」后，侍中司徒公太子太傅驸马都尉宜都文宣王寿之曾孙，」使持节宁西将军秦州刺史国之孙，中山太守仁之子。弈叶」扶疏，分柯澜漫，冠冕相承，珠轮结辙。君禀五行之秀气，资四」象之纯精。孝友自天，风韵详远，名誉早播，英猷外朗。神龟中，」司州牧高阳王辟君为主簿。志器明桀，赞务有声。朝廷钦其」德音，四海服其令问。立节嶕峣，若寒松布彩；置行昂藏，如秋」月登霞。正光初，解褐员外散骑侍郎。当官正直，入仕忠贞，躬」履华墀，操尚山泉。俄而迁大司农丞，加伏波将军。慧性深沉，」言不苟合，玉洁自居，惟义是好。于时否泰暂屯，世道纷阻，帝」京神县，举须其人。建义中，以君才高气远，拜中坚将军，行洛」阳令。历任显绩，敷化多美，民咏来苏，爱留棠树。永安中，逆颢」侵洛，避难东游，嘱兖州刺史司空公从兄绍假辅国将军，屈」为长史。君蕴宝怀愚，愿建忠诚，冀逢中兴，思畅奇策。不图飞」祸横臻，春秋卅一，以永安二年六月廿三日暴薨于兖州。落」彩先春，雕光始旭，有识含嗟，朝野悲惜。即年十二月廿六日」窆于芒山。其辞曰：惟海之渊，惟岳之峻，湛淡万寻，蒙笼千」刃。诞生夫子，金声玉振，德冠时儒，道光世训。英英秀萼，烈烈」□姿，九夏蓊蔚，三冬葳蕤。如何如何，一旦倾辉，良木其折，终」□长悲。玄夜芒芒，幽庭萌萌，在生未尽，沦光已逝，人谢名飞，」原行流惠。永安二年岁次己酉十二月戊申朔廿六日癸酉。北京图书馆藏拓
【志盖】阙
【铭文】魏故先生寇君墓志」先生讳霄，字景润，上谷昌平人也。韶起周文，穆举」康叔，樊柯后汉，懋叶魏邦。徐州刺史太尉河南公」之孙，弋阳汝南府君之第五子。先生胎禀乾坤之」姿，长有天然之行，彰贞白于学时，异恭宽于未冠。」所以炳焕于英俊之群，灼丽于文彦之域。育德不」先，遇世夭起，遂能卷经操而不●，括胸怀而避咎。」处心九三，置身元一，一日俏俏，冀养坤年。后以第」二兄与相州刺史安乐王名德相知，随王在相，径」期不还，如州觐问，遇桀贼于路，殒于汤阴。时年廿」五矣。以永安三年岁次庚戍二月丁未朔日在奎」律中侠锺窆于洛阳城西廿五里高祖雍州刺史」墓次。朋人司马或痛道范之速隤，哀松兰之早折，」故望泉门而泣德，托玄石以志音。其辞曰：」□□三元，灼灼刚纪，躬读有文，推之无理。育德似」明，罚善不子，歼我良人，□声若始。痛哉君子，昔矣」良人，信能敬友，孝能安亲。邦家之宝，唯代之珍，身」沉月积，景德日新。倚倚哲人，攸攸志道，温若樛木，严」如松栲。振影公庭，归灵紫宝，抽光唯晚，隐德唯早。北京图书馆藏拓
【志盖】阙
【铭文】魏故使持节镇东将军冀州刺史长平县开国男元公墓志铭」君讳液，字灵和，河南洛阳人，世宗景穆皇帝之曾孙也。鸿基嵬屹，均文武以开」元；丕绪纷纶，等毛南而作冑。祖康王，擢秀悬圃，先后震枢。考沧州，继茂宗垣，弼谐」朝阙。并以克壮忠烈，迈种德音，铭徽号于太常，刊殊勋于王策。君资灵□地，禀映」层城，霜操内凝，金声外发。四术六书之业，览自弱年；三略八陈之规，适于壮岁。神」龟初，司徒江阳王以天宗宿望，洪道中台，收陟英髦，用光槐列。以君器奖时彦，行」契兼优，乃辟君为外兵参军。亦既受命，忠概具宣，赞教府之仪，奖金铉之昭。谟明」献可之策，视五典其必从；允迪替否之宜，顾慎徽而弥设。正光中，朝纲稍紊，边网」绝维，鬼谟生尘，庐山结雾。雪居髽首之貊，越虎落而南侵；投俾戎北之氓，弃天田」而作暴。车骑大将军大都督仪同李公诞应推毂，爰董戎麾，换纂才雄，振兹薄伐，」乃以君为开府属加征虏将军。君既从戎律，爰方启行，出纳经谋，志扫穷孽。军威」所拟，翰海绎骚，桴鼓所当，榆关震迭。寻以李公遇患，被旨还京，君以府僚固从。」斛落大都督大行台广阳王任均方邵，庙算所归，敕总三军，龚言继伐，以君帅贞」宿习，涉用有成，即假君平北将军别将，仍留讨叛。君观敌形胜，设固守之规；视寇」气衰，陈进取之略。经论屡发，密算亟陈。庶荡虔刘，克宁有北，而广阳趣乖，城濮内」念雄规，虽握强兵，恐无救乱。君遂因疾，苦请还京。自发之后，威略弗周，妖贼纠纷，」果乱东夏。当世名哲，咸服之识，机者焉及？中兴启运，宰辅丕融，委束帛以求贤，骋」翘车而纳德。君怀能属世，抱器遇时，方将抗逸翮以抟风，指天池而高鹜，穹灵弗」慭，朝露溘臻。春秋卅有四，以建义元年四月十四日薨于洛阳孝弟之里。粤永安」三年二月十三日迁窆于长陵之东岗。股肱增怆，元首兴悼，赠使持节镇东将军」冀州刺史长平县开国男，谥曰贞，礼也。悲徽猷之莫展，痛名器之中摧，勒铭黄庐，」以旌休烈。其辞曰：应韩开绪，毛毕开源，资干耸茂，禀叡增繁。于铄皇冑，郁烈宗」垣，联光日宇，系宠宸门。康王迈德，沧州继轨，内赞宸枢，外任蕃鄙。忠烈上腾，清明」下委，惠政云披，仁泽风靡。及君●构，载振余芬，气拢兵钤，志押经坟。当年兼操，允」武允文，犹兰处泽，如鹤在云。名行既立，荣任所归，三能侍赞，六军俟治。翘车斯?，」束帛载行，投书从策，奋袂应机。爰讨鬼方，翼兹幕府，虎落收艰，天田屏阻。密略敬」陈，英规仍举，冀扫虔刘，克清蕃圉。后军异执，事爽英图，因疾辞策，解任还都。既属」休运，方肆经谟，鸿规中掩，罔卒权舆。日月有时，易名斯?，赏发干哀，赠兹荣列。朝」野含酸，亲朋泣血，镌石泉门，式昭永诀。」曾祖世宗景穆皇帝。祖使持节都督中外诸军事开府仪同三司中都大官」长安镇都大将清雍二州刺史京兆康王，谥曰恭。太妃浮海吴，父迁冠军将军」建宁鲁郡二郡太守南宫子。父坦，元士，后除步兵校尉、城门校尉，薨赠冠军将」军沧州刺史，谥曰宣。亲浮海吴，敕赠第一女郎。父丑，北京子都将，后除昌平」太守，死赠征虏将军清州刺史。灵和，出身司徒外兵参军，后除开府属除征虏」将军别将，薨赠镇东将军冀州刺史长平县开国男，谥曰□。」□父冯次兴，太师之子，出身内小内行，后除给事中。北京图书馆藏拓
【志盖】阙
【铭文】魏故大宗明皇帝之玄孙使持」节安东将军营幽二州刺史元懿」公之元子妻陆夫人孟晖墓志铭」若夫大魏开化之原，兰条桂胤之」美，固以仰藉先资，联婚紫叶，乃祖」乃父，焉可详言矣。故司空公东郡」庄王之孙，著作郎之长女也。爰在父母之家，躬行节俭之约，葛蕈不」足踰其懃，师氏无以加其训。于是」灌木之音远闻，窈窕之响弥着，遂」应父命，作配皇枝，恭虔烝尝，中」馈崇顺。粤永安三年二月十五日」终于善正乡嘉平里第。亲戚惜叔」德之已亡，人子恋慈颜之永穸，故」刊石记功，以彰厥德。北京图书馆藏拓
【志盖】无
【铭文】魏故王君墓志铭。」君讳舒，字进寿，乐梁」□城人也。以大魏永」安三年岁次庚戌九月甲戍朔十二日甲申葬于北芒之阳。」夫人慕容。北京图书馆藏拓
【志盖】无。志为上下二方，均刻铭文。
【第一石】王司徒墓志」君讳真保，秦川略阳人。实轩辕之裔，后稷之冑。盖隆」周即豫，霸者专征，陈生嗟去，获兆西域。遂飞实武威，」别为王氏。历代名位，左右贤王。暨汉世大统，诸国内」属，因朝入士，鸣玉西都。后中国失御，魏晋迭升，或龙」腾白马，凤扬金城，所在立功，图勋帝室，受晋茅土，遂」家略阳。高祖擢晋龙骧将军宁夷校尉，赵显美侯。石」虎之子，于时冲年立操，二九登庸。布萼蕃方，联晖相」袭，分金益部，片珪井野，入服貂珰，出任推?。兆虽盘」根海底，即亦抽柯入汉。后石室告屯，苻宗策马，张氏」承机，抚剑河西。豪杰鼎跱」于三方，壮士偃蹇于斯年。爵命缤纷，竞溱如雾。公匪义张祚，东辕入秦。明帝置」席，建师贤之礼；分土南安，托殊常之寄。将欲问策帏」中，委戈庙门，不幸寝疾，薨于京师。翼赞之功未宣，六」奇之谋掩发。秦后痛之，追谥曰庄。曾祖陵，抚军将军」梁州刺史。烈祖伏仁，乞伏世祗连汉阳二郡太守。父」润，陇西太守。秦畿戎裔，习俗悠犷。民负颠?，世为嘱」虑。乃是将军仞锋之场，帝王雕威之地。世祖为之徘」徊，曹公于是逊遁。自代国启基，洮陇初开，抚新御险，」时难其委。以公器略渊明，经纬有方，济时所托，以为」
【第二石】德人。公体敦惠和，化邻南岐之风；育海千里，治□□」欺之术。年未致仕，暴患而薨。民怀市哭之恋，吏抱野」祭之哀。魏苞余善，赠龙骧将军交州刺史。君气品渊」澄，资含玉质。良工不能侥其劲，修纶未足度其深。弱」冠仕郡，历政功曹。刺史山阳公，魏之懿德，识亮高明，」光临申举，择必良彦。自非累代豪家王公之族，才逸」孤群，都无以豫其选。于时民豪列庭，冠带鳞萃。公独」被瞩盼，留目丁宁，即补西曹，用强贞干。在公清雅，声」驰北京。孝文加之，策授广武将军城都侯。公执操自」高，每多慷慨。志兼择翮之规，情含矫鳞之望。风随之」节未申，腾雾之●未举。寝疾不豫，晻然即世，时年六」十，豪友痛之。自魏道历终，大赵应期，寻仁恋德，望坟」追赠。加使持节大都督西道诸军事骠骑大将军司」徒公天水郡开国公太原王，谥曰懿。使持节即柩宣」策，祭以太牢。仰述美绩，镌铭记德。颂曰：」孤根特秀，翻条映月。凄风雅至，容不暂憩。非霜不酷，」自有贞骨。倜傥不群，资狼亦别。严严荆山，遏遏蓝田。」下积瑶琨，上插雰间。时遇善瑑，宝器在焉。记斯明德，」响玉相绵。金石永勒，千载长宣。大赵神平二年」岁次己酉十一月戊寅朔十三日庚寅记。〔注〕甘肃张家川出土。见《文物》一九七五年第六期《甘肃张家川发现「大赵神平二年」墓》。
　　〔注〕据干支推定，大赵神平二年当为永安二年。
【志盖】魏故司徒范阳王墓铭
【铭文】王讳诲，字孝规，河南洛阳人也。高祖孝文皇帝之孙，广平武穆王之子。」理识淹长，气韵通雅，在纨绮之中，灼然秀出。少慷慨，有大节，常以功名」自许。含咏雕篆，涉猎油素，同北宫之爱士，齐东苑之好贤。故巳德高雅」俗，声畅遐迩。年十二，为散骑侍郎，转城门校尉。后为通直常侍。入奉青」蒲，出陪黄屋，簪金带组，鸣佩垂绅。闺闼仰其音彩，冠冕慕其风裁。九曜」任隆，三礼务重，官方所授，罕属其人。而贵亲右贤，总在明德，尔谐之举，」理自有归。乃除太常少卿兼武卫将军。既如命将出车，罚罪南服，千金」日费，三捷无闻，等翱翔之师，同迁延之役。遂增荣左珥，杖节催军，谋无」遗算，有功而反。迁散骑常侍河南中正，封范阳王。既而沸腾在辰，炎燎」不息，乃眷西顾，听朝不怡，式遏所寄，朝无异属。乃假抚军将军平西将」军，为潼关都督，仍兼尚书，为行台。宗伯任重，事归贤戚。乃除宗正卿。及」蜀虏孔炽，关河未静，上将出车，天渊独运。以王兵权帷略，动出人右，遂」敕令赴军，豫谋戎政。拾遗摧朽，皆指麾之力。纶綍望隆，唯才是与，虽曰」多士，特寡其选。转卫将军中书监。鹓沼载清，王言允穆。除侍中左光禄」大夫，加车骑将军。内参衽席，外同舆辇，朝政大小，多所献替。寻除尚书」左仆射。任居彼相，道济斯民，虚来实反，酌而不竭。方谓天德唯辅，神听」无违，垂旒曳兖，作镇邦国，而斯理一愆，长从化往。春秋廿六，永安三年」十二月三日薨。追赠使持节骠骑大将军司徒公冀州刺史，侍中王如」故，谥曰文景王。禀性和理，率由闲素，尤好文典，雅善事功，而方年夭秀，」闻见伤感。普泰元年三月廿七日窆于西郊之兆。惧山隤谷徙，无闻芳烈，乃」作铭壤隧，俾传不朽。铭曰：」帝轩诞圣，皇魏受命，御运视宝，披图握镜。启国承家，维城树屏，鸿烈载」融，本枝膺庆。伊王嗣世，实茂天爵，孝德夤亮，忠规允铄。出典宗礼，入事」帷幙，近穆清晖，远宣威略。执官青琐，肃列钩阵，一董麾节，再奉喉唇。缉」熙端揆，变正彝伦，方谐衮职，永济时屯。祸淫莫验，福善徒设，泰山已颓，」良木斯折。松路一閟，泉门长关，斜汉晚倾，晨光早灭。载铭徽风，式扬休」烈。北京图书馆藏拓
【志盖】阙
【铭文】魏故使持节镇北将军都督建兖华三州诸军事华州刺史睪平县开国伯赫」连公墓志铭」公讳悦，字欣欢，河南洛阳人也。其先茂德雄图，作霸河夏，怀仁辅义，襟带通都，」郁郁之美，焕炳金经，绵瓞之盛，龟书具载。曾祖略，魏安州刺史。祖柔，库部郎中。」皆以持经获举，朱紫代袭。公即抚军将军汾夏二州刺史儒之次子也。」公资二仪之庆绪，体川岳之妙灵，风气温雅，神衿洞远。温凉恭俭之量，始自蒲」车；孝友廉贞之志，茂于竹马。蕴道怀经，才惊俗韵，骑上之能，颇亦知矣。年十八」起家，奉朝请。在朝之敬，不失握曶之勤；旦朔之虔，未违别色之礼。迁宁朔将军」员外散骑常侍领直寝。俄而世逢屯极，运属惟新，天地之德斯归，人神之望云」改。主上中兴，克丕帝业。复拜散骑常侍，在通直之员。于是濯鳞遐举，理翰高」翔，嘉声与日月同晖，令响共芝芳等蔚。佩玉铿锵之盛，跨映群后；簪貂羽仪之」饰，照烂周行。迁领直阁将军，转刀剑主。又以河北名邦，显授须才，京南盛岳，任」柬宜重。除持节龙骧将军建州刺史，寻徙冠军将军河内太守。公徽猷日被，鸿」德岁扬，外布维恩，内施经略。绌折柳之枉，纠争桑之乱。流蝗远集而去灾，暴虎」惭愆以就戮。虽古之善政，孰盖于斯属。永安之年，多难启阶，除使持节北道大」都督。公式遏寇虚，销革蟊蠹，入乡挹道，望境移风。虽黄巾相诫，远有惭德。以宁」缉之功，封睪平县开国伯，食邑七百户。于是猛气弥高，雄声日盛。虽爵宠稍隆，」接物踰下，转拜使持节平东将军都督西兖州诸军事衮州刺史。未及?治，属」兹革政，复以勋着前朝，功铭史阁，还除河内太守，仍本将军。入治未旬，斑白异」路，来苏之泽，咸同是咏。公闲素道德之宗，沉深将相之度，方欲抟扶摇而高引，」乘骐骥而遐耸，报善之庆无征，摧梁之痛云逼。春秋四十有四，普泰元年五月」十八日在郡而薨。诏赠使持节镇北将军华州刺史，开国如故。遂灼龟问兆，卜」日启迁，粤以普泰元年七月己巳朔十四日壬午葬于梓泽旧营。故树德松门，」题芳泉户，乃作铭曰：」呜昔有晋，不竞其风，我有盛德，来为霸功。宝以环成，德由师润，孰若夫子，因心」吐韵。幽无不索，理无不顺，所谓神功，不疾而骏。圣人余事，贤人共之，我行其野，」王言如丝。不整斯振，既缊则治，匪书王府，亦动民诗。利见之始，时惟多故，曷用」□诸，我有王度。锡惟黑社，燕以湛露，亦既九五，迭兹丹素。限生谁我，交臂何追，」心图犹是，人事已非。曰贞管历，体协陈龟，骚骚寒陇，徒有余悲。」夫人刘氏，讳虎儿，洛阳人也。司徒公东安王之孙，新平太守东安公荣之长女。北京图书馆藏拓
【志盖】黄钺柱国大将军丞相太宰武昭王墓志
【铭文】魏故使持节侍中太宰丞相柱国大将军假黄钺都督十州诸军事雍州刺史武昭王墓志」王讳天穆，字天穆，河南洛阳人也。层构与干元同极，鸿祚共坤载为基。赤字天启之征，绿图灵」命之瑞。故以式光于玉板，备纪于金縢者矣。太祖平文皇帝之后。高梁神武王之玄孙。领军」将军松滋武侯之曾孙。太子瞻事使持节左将军肆州刺史襄阳景侯之孙。使持节侍中骠骑」大将军司空文公都督雍州诸军事雍州刺史之长子。诞累叶之崇基，继重光之盛烈，协七纬」之精，苞五常之性。渊乎若仁，悠然似道，千刃莫测其高，万顷不知其广。神质自成，孤贞特秀，八」素九区之理，靡不洞其幽源；三坟五典之书，故以极其宗致。又雄光桀出，武艺超伦，弯弧四石，」矢贯七札，白猿不得隐其层林，紫貂无以逃其潜穴。子房帏幄之谋，田单攻取之术，故以囊括」于心衿，载盈于怀抱矣。起家除员外散骑侍郎。以王器量清懋，识裁通敏，除员外散骑常侍尝」食典御。台府初开，爰祗显命，领太尉掾。于时塞虏叩关，山胡叛命，封豨实繁，长蛇荐筮。以王忠」义夙章，威略兼举，董率之任，佥议斯归。充西北道行台除征虏将军并州刺史。及王师电击，妖」寇霜摧，威略既明，庸勋有典。除聊城县开国伯加安北将军，余官如故。遂假抚军将军兼尚书」行台。孝昌三年，牝鸡失德，雄雉乱朝。肃宗暴崩，祸由酖毒。天柱为永世恒捍，王实明德茂亲，」同举义兵，克定京邑。除太尉公，爵上党王，食邑三千户。仍除侍中兼领军将军使持节骠骑大」将军京畿大都督。魏虽旧邦，革命唯新，王业艰难，事同草创。王内奉丝纶，中总周卫，谟明之道」以宣，捍城之寄踰重。逆贼葛荣，鸠率凶挡，攻逼邺城。以王道镜台端，德清槐列，文以兴邦，武能」定乱，为使持节都督东北道诸军事大都督，本官如故。天柱驱率熊罴，南出釜口，勒貔虎，北赴」漳源。两军云会，三十余万，雷举星奔，并驱济进，锋镝暂交，丑徒鸟散。生擒葛荣并其营部，斩级」十万，马牛千亿。于是殷卫克定，河朔载清，文轨复同，车书更一。增邑通前三万户。加录尚书事，」本官如故。又以王纂荫干晖，本枝皇干，体密君亲，义形家国；与天柱潜结玄图，显成大义，一旧」威灵，再造区夏；虽疏画山川，开锡土宇，礼命光照，器像雕蔚，犹不足以詶静难济时之功，报扶」危定倾之绩。除世袭并州刺史，本官、王如故。流民邢杲，肆毒三齐，屠村掠邑，攻剽郡县。以王为」行台大都督。王神武所临，有征无战，伏尸同于长平，积器高于熊耳。迁位太宰，加翼保鼓吹，增」邑通前七万户。永安三年九月二十五日，运巨横流，奄离祸酷。春秋四十二，暴薨于明光殿。年」及中兴造运，圣明在驭，追赠侍中丞相都督十州诸军事柱国大将军假黄钺雍州刺史，王」如故，谥曰武昭，礼也。以普泰元年八月戊戌朔十一日戊申迁葬于京城西北二十里。痛结三」灵，哀缠四绪，泉扃昼昏，松关夜楚，气尽一朝，悲深万古。其辞曰：」两明交逝，五运代兴，素精既谢，玄祚告征。道符玉版，庆结金绳，若天之覆，如日之升。神武秉德，」福善冥应，义均采药，无德而称。于穆君王，合和诞哲，道契淹门，义昺洙汭。聿奉休踪，式扬清烈，」令问缉熙，徽风昭晰。厥初嘉合，戴笔锁闱，高栖云术，远映辰晖。俟时龙跃，侍运鹏飞，立功以义，」成务惟机。数锺九六，国步未康，北狄孔炽，西戎方强。旗鼓竞进，烽候相望，秦陇幽没，赵魏丘荒。」于昭我后，应期作宰，五典克从，九工亮彩。雰沴时消，妖逋自溃，上协三灵，下清四海。蹈礼循刑，」崇仁履信，有享有通，无悔无吝。云雷遄动，霜风骤震，远无不归，迩无不顺，道迈伊周，勋侔齐晋。」吉凶同域，祸福相依，泰山其毁，良木不持。萧萧杨陇，杳杳泉扉，斜汉灭影，落日潜辉。缙绅曷仰，」社稷焉归，敬镌玄石，铭颂山基。北京图书馆藏拓
【志盖】阙
【铭文】君讳弼，字思辅，河南洛阳人也。明元皇帝之玄孙，卫大将军开府仪」同三司乐安王范之曾孙，卫大将军开府仪同三司内都大官乐安王」良之孙，张掖太守治书侍御史静之子。瑶源湛于灵海，琼峰峻于神岳，」盖已备龙图，详之帝篆。自分花徙照，转实移晖，貂金铉玉，蔚炳丹青，连」华迭暵，可得而略矣。君禀淳风于妙谷，含粹抱于叡苑。鹓毛鸿羽，标于」龆龀之年；韶资雅亮，着于童冠之日。逍遥澄浑之际，比万顷而难量；优」游德义之间，同千里而自得。孝兼香臣，业并坟素，藻丽春华，节劲秋松，」神章绮发，若此金兰，霜心月照，如波水镜。年廿有五，解褐司空府行参」军。直后于时，妙算国英，实充邦彦之举，风韵当时，缙绅所推。转羽林监」直寝，从容闱闺，琴书自闲。除龙骧将军郢州防城别将。转南兖州刺史」使持节智武将军新兴县开国侯。俄迁侍中使持节征北大将军尚书」右仆射司州牧新兴王，食邑一千户。左命内绥军旅，恩同侠纩，外抚疆」场，无惭叔子，体文经武，远缉迩安。将腾镳三君之首，争驾八龙之群，陟」此槐阴，燮兹鼎味。如何青山颓岭，丹桂埋光，昊天不吊，歼此明哲。春秋」卌，永安二年七月廿一日卒于孝义里宅。奥普泰元年岁次辛亥八月」戊戌朔十一日戊申迁窆于苍山之阳。日往月来，地厚天长，陵谷可毁，」竹素易亡，不镌玄石，何以流芳。其词曰：」承叶帝绪，□实皇绵，资神降哲，纂圣膺贤。议玄龀岁，计象?年，机同君」祠，气等文渊。志明秋月，思丽春芳，执素泉飞，举翰烟翔。文超公干，器迈」元方，敦诗悦礼，独秀陵霜。怀忠履孝，游艺依仁，辞金轻富，乐道安贫。乐」无余帛，坐有盈宾，少应台辟，早越龙津。将翼王衡，方赞瞑机，报善无征，」辅仁有疑。青风●吹，素月收晖，仁亡谁则，道丧何依。河桐落彩，山桂雕」英，魏悲奉孝，汉念子卿。哀同郑产，痛等齐婴，如可赎兮，人百其形。愁云」夜徊，思鸟晨吟，坟杨萧瑟，垄雾阴沉。灯闇天苌，户晦松深，镌石幽壤，永」刊徽音。北京图书馆藏拓
【志盖】无
【铭文】魏故南阳张府君墓志」君讳玄，字黑女，南阳白水人也。」出自皇帝之苗裔。昔在中叶，作」牧周殷，爰及汉魏，司徒司空。不」因举烛，便自高明，无假置水，故」以清洁。远祖和，吏部尚书并州」刺史。祖具，中坚将军新平太守。」父荡寇将军蒲阪令。所谓华盖」相晖，荣光照世。君禀阴阳之纯」精，含五行之秀气，雅性高奇，识」量冲远，解褐中书侍郎，除南阳」太守。严威既被，其犹草上加风；」民之悦化，若鱼之乐水。方欲羽」翼天朝，爪牙帝室，何图幽灵无」简，歼此名哲。春秋卅有二，太和」十七年薨于蒲阪城建中乡孝」义里。妻河北陈进寿女。寿为巨」禄太守。便是瑰宝相映，琼玉参」差。俱以普泰元年岁次辛亥十」月丁酉朔一日丁酉葬于蒲阪」城东原之上。君临终清悟，神诮」端明，动言成轨，泯然去世。于时」兆人同悲，遐方凄长〔注〕泣，故刊石」传光，以作诵曰：」郁矣兰冑，茂乎芳干，叶映霄衢，」根通海翰。休气贯岳，荣光接汉，」德与风翔，泽从雨散。运谢星驰，」时流迅速，既雕桐枝，复摧良木，」三河奄曜，坤?丧烛，痛感毛群，」悲伤羽族。扃堂无晓，贲宇唯昏，」咸韬松户，共寝泉门，追风永迈，」式铭幽传。北京图书馆藏拓
　　〔注〕长字在右方加刻…，当为衍字标记。
（志为圭首小碑形。）
【志额】贾散骑」之墓志
【铭文】君讳瑾，字德瑜，武威姑臧人也。祖父天符，以才地高腴，仕宋为本州岛主□，□□」府中兵参军条县令南阳太守。父敬伯，族美才华，州辟主簿，频翼二政，后转别」驾，入府为司马，出广川平原济南魏郡太原高阳六郡太守。皆以才效升转。君」禀玄中之妙气，资海岳之冲精，生而秀异，伟貌端雅，龆年敏悟，志度开廓。俨尔」有望畏之威，怡然有就恩之惠。学不师授，理无隐伏。越数刃入孔公之富室，披」玄奥开李老之妙门。性仁恕，好博施，上泛爱，贵人要，性至孝，谨瞻□。待疾尝药，」同痛疡于一体；进膳奉餐，共虚饱于五内。恩恭悌顺，协穆闺门，弘和肃整，导悦」邦邑。尒其九思殷懃，三端锋锐。清谈写注，则吻间泉涌；执管造素，则笔端火然。」于是声发丘园，响闻京国，为皇宗英彦元恒之所友爱，就家逼引为征东□中」兵参军，进入省为散骑侍郎。端静守分，不窥权门。时或游集，必是四方英彦。后」为帝兄梁州抑为录事参军。凡所履历，皆非意趣，负气郁怏，才志不伸。而时无」德操，令栖凤楫翼。不遇徐□，故卧龙睡伏。祸不甄善，年卅而终。主君哀恸，僚友」悲惜，未婚无子，兄胶州以第二息晶为嗣。晶字士光，幼而聪令，龆年后□，哀毁」有闻。罢祖〔注一〕之童，古今而异。其业尚英骏，识智刚决。志学之年，稽三经之奥；弱冠」之岁，精五典之原。言谈清婉，若齿间含镜；援豪投默，则素上缀珠。才为时□，就」家征奉朝请，俄转通直散骑侍郎直寝。方立效明世，树德当年，日使暂归，卒」家，时廿一。即见悲悼，与闻嗟惜。胶州痛弟息之早终，悲志业不遂，惟缘情以折」中，述二亡之存意。故二柩而一坟，乃镌石而作志云尔：」峨峨灵岳，浩浩东溟。昭昭君子，含气诞生。资天树义，禀日开明。不德之德，可名」之名。咨嗟五孝，优矛〔注二〕六经。行唯道迹，兴言德音。州闾敬羡，京国祗钦。文如错」宝，□若祗金。遐贤协访，迩彦臻寻。朋寔兰薮，友必芳林。」伉俪未媾，胤嗣将替。伊何继体，若子唯侄。云谁克堪，在兹令哲。烝尝肃恭，享廌」芳洁。义形沉沦，声芳不灭。」大魏普泰元年岁次辛亥十月丁酉朔十三日己酉。北京大学图书馆藏拓
　　〔注一〕祖，据文义疑为社字之误。《三国志?魏书?王修传》：「年七岁丧母，母以社日亡。来岁邻里社，修感念母，哀甚。邻里闻之，为之罢社。」
　　〔注二〕矛，当为柔字省写。
【志盖】阙
【铭文】侍中尚书令太保使持节都督冀相殷三州诸军事大将军冀州刺史司空穆公墓志铭」公讳绍，字永业，河南洛阳人。乃祖应期佐命，勋书王府，爵允元侯，位居上将。自斯已降，并国」而昌，或以忠贞作辅，或以文武登相。公陶渐和，生而内美，克岐表乎初载，成□茂乎立年。」体局闲严，风情简旷，伏膺雅道，敦好经术，钻六艺之膏腴，游文章之苑囿。由是风流藉甚，朝」野倾属。爰初立节，崖涘莫窥，乘迅风而遐举，负清天而一息。除太子舍人。选尚琅琊公主，拜」驸马都尉。袭爵顿丘公。除散骑常侍，在通直；寻转正员。俄然闺闼，仪形蝉冕，朝议以缃素纷」芜，文篆淆杂，司藉广内，事归儒雅。乃授秘书监。俄迁侍中，领河南邑中正。献纳帷扆，悬衡邦」族，流品既清，喉唇式叙。世宗晏驾，未命匪闻。储后冲藐，内□猜惧。公任参时佐，忧深责重，」维持国命，匡济时艰。民言不流，朝政缉穆。以功增封八百户。复以本官加抚军将军光禄勋」卿。未拜，仍除卫将军中书监。公深鉴止足，有怀酌损，固辞凤沼。改授太常卿，侍中如故。司乐」攸在，问礼所归，有典必从，无文咸秩。信都民物阜盛，方夏莫先，横大河以树屏，表沧海而为」界。鸡犬传声，若临淄之四境；风俗异制，犹安陵之五方。部政临蕃，佥议攸属。乃授使持节都」督冀瀛二州诸军事卫将军冀州刺史。公以太夫人年在秋方，情存就养，虽降朝旨，固辞」不行。复即本号，为中书令。不拜，仍除殿中尚书。赞政文昌，追功二八，元气彼序，帝载已熙。除」卫大将军左光禄大夫，加散骑常侍。孝昌在运，忧虞珔至，国柄内移，边锋外扰。以公民望朝」右，安危注意，乃授侍中车骑大将军仪同三司。未几，复以本号开府，为定州刺史。辞疾不行，」还除前任，加位特进。公以叔世道消，沦胥莫拯，愿言退息，敛衽归来。冠冕慕其清尘，雅俗钦」其盛则。永安绍历，复延嘉命。国步暂清，人思自尽。不得不癈己殉物，屈道从时。乃拜司空」尚书令。上调纬象，下建民极，道孚日用，功着百司。若列宿之表天纲，山岳之宣地气。圣上」龙飞，眷言旧德，求瘼之任，经挹所先。除使持节都督四州诸军事骠骑大将军开府仪同三」司青州刺史。属东土称乱，暂为匪民，遂辍朱骖，方申后命。公姿此谦晦，达乎出处，荣观之来，」事唯婴拂。虽复居端作宰，当轴秉均，标名义以检俗，托吟讽以弘道。出入夷险，五代历兹。既」以明哲保身，故能令终全誉。仓仓正色，与善徒言，大命近止，山颓奄及。春秋五十一，以大魏」普泰元年九月十三日薨于洛阳修政乡文华里。宸居轸悼，列辟同哀。诏赠侍中尚书令」太保使持节都督冀相殷三州诸军事大将军冀州刺史顿丘郡开国公。粤十月丁酉朔廿」四日庚申迁窆于京城西北廿里。式刊盛烈，贻之重壤。其词曰：」时惟我祖，实作鹰扬，翼兹大运，经启朔方。受言弓矢，奄有封疆，青社瓛玉，兖衣绣裳。征西迈」德，高风可咏，司空作宰，栋梁称盛。爰此达人，弱而居正，奇姿外发，清猷傍映。帝曰伊尒，令问」日新，好爵方命，元女来嫔。乃司流略，遂作喉唇，是称良佐，斯谓具臣。自兹媚主，匪躬正色，直道匡时，清心奉职。克宣帝命，允殷皇极，同列归美，联官仰式。东夏膏腴，北蕃殷阜，三延嘉」命，推而弗有。复赞枢机，终荷托负，横流已及，徒然授手。相时而动，敛衽徘徊，不俟终日，谢病」归来。从屯及泰，自揆登台，实为领袖，乃作盐梅。圣主御天，钦咨旧德，方寄元辅，治烦去或。」逝彼寸阴，不留短刻，忽损馆舍，长违邦国。皇心载伤，追远有光，车旗备物，铙吹启行。日落」山道，风晦岩场，金石方固，德音不忘。北京图书馆藏拓
【志盖】阙
【铭文】魏故使持节都督恒州诸军事前将军恒州刺史韩使君墓志铭」〔君〕讳震，字符震，昌黎郡棘城县人也。汉大司马曾之后。自斯已降，世济」其德，缙绅并轨，枝干相辉。祖宁朔府君，清规素誉，标映侪等。考平州使」君，检格峻举，藉甚当世。君禀粹开灵，含元挺质，始自拥树，爰及拊尘。风」彩润彻，意思清远，在纨绮之中，灼然秀出。有识之士，咸共异之。及长，仪」表端华，姿制闲美。虽令君取匹，玉莹平叔，见疑粉色，对而为言，彼未尽」善。又艺踰六钧，工齐百步，髣佛虱心之妙，影响蜻翼之奇。起家为平北」主簿，转襄威将军秀容令。后为桑干太守。为政清静，风化大行。方谓应」兹与善，克飨盈数，以斯天爵，置彼人官，而天道无征，忽随世往。以孝昌」二年十月十三日卒于晋阳。时年六十二。君孝友立身，仁信为本，发行」无违，出言靡择，无终无始，实保中庸。而自去生徒，岁云已久。天子睠」言盛德，念在追荣，乃诏有司云：君门冑华美，标映昌黎，中因爵宦，遂」处恒壤。弈世忠款，所在流誉，兼其姿貌魁伟，器韵淹和，裁锦毗蕃，政绩」唯允。方仗徽猷，以康国命，早从运往，追悼兼深。可加余阶，除持节都督」恒州诸军事前将军恒州刺史。以普泰二年三月廿日窆于成周之西。」第四息光，惧川移岳毁，无闻声烈，乃刻石壤阴，用传永久。其辞曰：」不显弈世，休有烈光，自汉徂晋，位与德昌。唯祖唯父，身没名扬，余美安」属，亦有令望。在邦斯达，于政称良，增荣古烈，嗣武前芳。方期远大，永锡」无疆，岂云不淑，仁焉已亡。二龙齐首，四马成行，逝辞旅舍，言归寿堂，徒」御洒泣，行道悲凉。眷言出宿，于嗟未央，高深或徙，有晰幽房。
【志阴】普泰二年岁次壬子三月乙丑朔廿日甲申韩使君墓铭」曾祖业，字世隆，太尉属匡之子，苌子令棋真内小上党太」守。曾祖亲辽西孟氏，常山太守孟融女。祖达，字大度，上党」府君业之子，绥远将军虎牢司马。祖亲东燕慕容氏，玄氏」令慕容干女。父曜，字伯驎，绥远达之子，绥远将军本州岛治」中宁远将军桑干太守，后除龙骧将军平州刺史。母东燕」俟文氏，内行给事俟文成女。君妻南阳娥氏，羽真南平公」鱼曹尚书使持节秦雍二州刺史仇池都督娥清之女。」长息绍显，娶南安赵氏，父本州岛别驾赵俊女。次息子揵，字」显安，起平南府中兵参军征东将军金紫光禄大夫高邑」县开国伯；娶弘农杨氏，父镇远将军并州城扃参军高平」男杨殖女。次息晖，字贵显，起大丞相府行参军中坚将军」奉军都尉；娶天水乞伏氏，父为桑干善无二郡太守乞伏」归女。次息光，字遵显，本州岛主簿通直散骑常侍中书侍郎」征虏将军领中书舍人巨鏕县开国伯；娶河南长孙氏，父」为朔州长史平寿子长孙果女。次息钦，字遵和，本郡功曹」威烈将军奉朝请；早丧，墓在君墓西五十步。次息遵雅，字」阿丑，中军将军金紫光禄大夫定阳县开国伯。次息阿谷，」字遵岩，灵寿县开国子。次息车儿，字遵道，广宗县开国子。」并未婚。北京图书馆藏拓
【志盖】阙
【铭文】魏故侍中太保特进使持节都督雍华岐三州诸军事大将军雍州刺史安丰王谥曰文宣元王墓志铭」公讳延明，字延明，高宗文成皇帝之孙，显祖献文皇帝季弟，安丰王之长子，高祖孝文皇帝从父昆弟，河」南洛阳熙宁里。启厥初于天地，拟峻趾于昆锺，群神归其福祉，众灵降以精魄。故其多才大位，独表诸姬，」斯乃编藏延阁，于兹略而不载矣。公禀此中和，诞兹上德，吐纳纯粹，陶练英华。音中律吕，乃威凤之恒事；」动兴云雾，亦神龙之自然。兼以虎鼻表奇，河目呈异，舟航所属，始复斯在。及齿半九龄，陟岵无见，同孝孙」之吐哺，均荣祖之画象。服阙，初袭爵土，虽先王制礼，不敢而过。奉诏册以流涟，犹欀桷之在目。爰及弱冠，」荼蓼再丁，先食而哭，非杖不起。固使素蛇萦绖，匪独白菟驯庭。自有大志，少耽文雅，肆情驰骋，锐思贯穿，」强于记录，抑亦天启，必诵全碑，终识半面。故河间所不窥，陈农所未采，莫不袪疑辩或，极奥穷微。雕虫小」艺，譬诸绮縠，颇曾留意，入室升堂。实使季长谢其诗书，伯喈归其文籍，声播九重，于焉历试。乃兼西中郎」将。职是要害，茂实克宣。起家太中大夫，从容谈论，誉彰朝列，奉六条，实司举奏，昔在汉季，出自九卿，魏晋」因循，其选尤重。公缙绅所归，遂应佥曰。除使持节都督豫州诸军事征虏将军豫州刺史。风宣入境，德被」下车，豪强所息，奸酷自引。仍加散骑常侍，所以旌是坚钢，表兹温捍者也。宋之彭城，大都之旧，地交吴楚，」乃树懿亲。除使持节都督徐州诸军事左将军徐州刺史。騑骖沃弱，旄旆綝纚，亦既憩止，化成期月。黑水」西河，实名天府，严崄萦带，风俗混并，旧号难治，今剧斯任。乃除使持节都督雍州诸军事右将军雍州刺」史。公久劳外莅，遂不之部，留拜廷尉卿，将军如故。秋官任重，天下之平，折以片言，民心乃慰。仍除前将军」给事黄门侍郎，又除秘书监平南将军中书令，并仍黄门。或外典图书，或内掌丝綍，朝趋王陛，夕拜琐门，」经纶帝则，翼宣王度，诏诰衣草而行，议论寄名而已。俄除侍中安南将军，又除镇南将军，仍侍中。同舆操」剑，允属民英，非直强项见奇，固以长乳斯对。又除卫将军，仍侍中，领国子祭酒。周之师氏，代作儒官，专门」异户，历世滋竞。公钻坚仰高，钩深致远，以德诏爵，时无二言。自河海不归，桑濮间起，铿鎗或存，雅颂谁析。」公博见多闻，朝所取访，金石之乐，受诏增损，乃详今考古，铸锺磨磬，已蔑吾陵之韵，信鄙昆庭之响。属受」事征罚，遂中寝成功。又以本官兼尚书右仆射。虽复暂临端右，便以声动邦国。又监校御书。时明皇则」天，留心古学，以台阁文字，讹伪尚繁，民间遗逸，第录未谨。公以向歆之博物，固雠校之所归，杀青自理，简」漆斯正。而神钲告警，衅起边垂，窃宝叛邑，爰自徐部，御侮招携，非公谁托。除卫大将军东道仆射大行台，」本官如故。伪人乘间，驱其乌合，爰命假子，盗我府城。始寤画地之庐，仍誓决目之报，衔璧告雠，志存假手。」蕭綜來奔，蓋匹馬歸命，群師趑趄，?張碁跱，據金湯之嶮，跨勝害之地，全州蕩蕩，咸為寇場。公智力纷纭，」一麾席卷，以兹文德，成此武功。增封二千六百户，仍以本大行台本官行徐州事，仍除使持节都督三徐」诸军事本将军徐州刺史侍中大行台仆射如故。复除使持节都督雍州诸军事本将军雍州刺史。俄间」复除徐州刺史，仍侍中本将军。寻加骠骑大将军仪同三司，给后部鼓吹。公视下如伤，爱结氓庶，仰之若」云雨，慕之若椒兰。是以驰传四临，位践八命，声明流澜，文物照彰，东土著神君之声，南邻有灵人之惧。仍」除侍中骠骑大将军开府仪同三司领国子祭酒兼尚书令。位邻三事，任首六官，仪表都野，隆替是属。除」大司马。屯邅距运，祸自昵蕃，车驾北巡，事起仓卒，秘事难闻，遂乖奔赴，以斯民望，乃被絷维，谘谟所在，用」压群议，皇舆南反，诛赏方行，政出权强，深猜后桀。公位尊德盛，冠带倾心，民恶其上，忌毒惟甚，言思大雅，」出自近开，既睹浞莽之形，实深宗祏之虑，方借力善邻，讨兹君侧。而江南卑湿，地非养贤，随贾未归，忽焉」反葬。以梁中大通二年三月十日薨于建康，春秋卌七。公神衿峻独，道鉴虚凝，少时高祖垂叹，以为终能」致远，遂翻为国师，郁成朝栋。既业冠一时，道高百辟，授经侍讲，琢磨圣躬，明堂辟雍，皆所定制，朝仪国典，」质而后行。加以崖岸重深，风流旷远，如彼龙门，迢然罕入。惟与故任城王澄。中山王熙，东平王略，竹林为志，艺尚相欢。故太傅崔光，太常刘芳，虽春秋异时，亦雅相推揖。其诗赋铭诔，咸颂书奏，凡三百余篇，着五」经宗略，诗礼别义，汪帝皇世纪，及列仙传，合一百卷，大行于世。殆五百之期运，傥一贤之斯在。方将翼此」会昌，致诸制作，比尧舜而不愧，顾汤武而有余，忧能伤人，溘从霜露，悲缠雅俗，痛结民黎。今上天临，深追」盛美，赠使持节侍中太保特进都督雍华岐三州诸军事大将军雍州刺史，王如故。岁聿其暮，幽泉方启，」敬勒徽猷，永贻兰菊。其词曰：」形象列位，附俪分辉，握钤神往，驾羽民归，日皇秉历，赫赫巍巍，本枝百世，祥庆攸依。汉则间平，魏则彪植，」君王邈矣，曾峤峻极。旧是龙鳞，鼓兹鹏翼，蒸云不已，抟风未息，言初紫绶，越始瑜佩，援笔立成，应声而对。」标此孝德，树斯清裁，质迈珪璋，文遗锦绩。缙笏来仕，弹冠入朝，远游蔼蔼，朱组飘飘。声由德被，爵以能高，」抑扬风景，跌宕云霄。冠冕列位，仪形群后，四支六翮，献可替否。国之光辉，朝之渊薮，连踵九佐，比肩七友。」乱离瘼矣，邦家殆哉，我冯上哲，振坠匡类。天人匪恹，圯剥时来，死归生寄，梁木斯摧。瞻彼川流，滔滔靡舍，」遽从短白，奄归长夜。八旒终卷，四惟驾，城郭或存，人民适谢。禀秋时戒，具物苍苍，薤歌凄咽，柳饰低昂。」藏悲秋槚，鸟思松杨，一捐朱邸，永閟玄房。」太昌元年七月癸巳朔廿八日庚申葬于洛城西廿里奇坑南源，岁次壬子。北京图书馆藏拓
【志盖】阙
【铭文】魏故使持节侍中太尉公尚书令骠骑大将军都督雍华岐三州诸军事」雍州刺史东海王墓志铭」王讳顼，字幼明，河南洛阳人也。天临圣系，日跻神基，焕星电而炳灵，郁虹」月而效祉，固已逐鹿西朝，得雄东晋。祖献文皇帝，垂衣驭宇。考太傅北海」平王，负图作相。王麟趾闲生，凤鸣秀出，珪璋琬琰，丽于情性，兰芷松筠，茂」于衿抱。无魏陈之所追，非晋齐之能及。虽复乐善腰腹，方同画饼。初以王」子来朝，留爱主上。即拜散骑侍郎，在通直。晨游赤墀，暮谒青琐，冕旒延属，」表色动容。加朱衣直阁。明帝春秋方富，敦悦坟典，命为侍学。王执经禁内，」起予金华。转正员郎。裴楷阮咸，兹焉蔑尔。移中书郎。润色丝纶，丽则涣汗，」飘飘视草，翩翩苦风。迁武卫将军。昭毅五营，振举六郡，列棘望标，作行任」重。徙光禄卿。执戟清途，枢要美选。转给事黄门侍郎，仍卿邺都。前临殷卫，」却背燕赵，人物纷纶，风俗杂沓。迁平北将军相州刺史。王带默绶于一方，」驾朱骖于万里，脂膏不润，贪泉必酌。入为中军将军大宗正卿。虽彤伯居」周，刘德处汉，援类相拟，故有惭色。先王亲贤命世，勋猷载光，高祖薄伐江」陵，明德留守。至是如后，分封乐平县开国公，邑九百户，仍本将军。复授黄」门郎。及永安初，迁侍中车骑将军左光禄大夫。斯位天下英俊，海内髦杰，」于我而方。苏则刘毅，未之匹也。寻以诸姬并建，争长熟先，因封改加汝阳」郡王，食邑千室。又更封东海郡王，转中书监本将军，复侍中尚书左仆射。」昔张华振声于京洛，王导羽仪于杨都，山涛以清猷而后结，周顗以素德」而来践，及至光朝烛野，比此为轻。呜呼！辅仁理难，遭命倏易。时年廿九，永」安三年七月廿七日薨于位。内外士女，远迩贤愚，莫不泣若捐珠，悲如堕」泪。惟王忠孝君亲，礼义家国，固能秀发瓜瓞，英标葛累。少有颜子之称，幼」得曾生之号。由乃经业贵于金赢，文采重于玉屑。加以风貌瑰奇，清晖映」世，亭亭如建木之形，赫赫犹烛龙之影，质丽夜光，实异明月。既卜远期近，」蕴地归天，有诏追赠使持节侍中太尉公尚书令骠骑大将军都督雍华」岐三州诸军事雍州刺史，王如故。以太昌元年岁次壬子八月壬戍朔廿」三日甲申窆于山陵。舟壑徂迁，丘陵迥徙，白楸若见，青编未毁。乃作铭曰：」配天瑶绪，就日琼枝，帝唯出震，王乃生知。庆踵当世，灵贶自斯，诞膺辰昴，」载协重羲。有符降祉，曰惟公子，风飘绮年，云披纨齿。学海方大，为山非止，」激水上征，摩天遐起。青琐蔼蔼，紫泥峨峨，执戟伊茂，共舆载和。蕃岳镇」地，盘石带河，国华实允，时秀匪他。自昔来朝，朱组丹毂，于今山野，杂树异」木。天道芒芒，人生戚戚，一化何许，百身不赎。妃胡氏合葬于斯。北京图书馆藏拓
【志盖】阙
【铭文】魏故北海王墓志铭」公讳颢，字子明，河南洛阳人也。昔高辛之冑，言才有八；姬昌之胤，称贤者五。若夫奄」宇宙而为家，分河山以建国，固当天和咸萃，灵贶毕归矣。公独禀上才，牢宠万物，郁」为今世，神祇斯启。壮情孤峙，邈与琼琨等峻；英心特立，眇共瑶碣齐高。肇自弱年，天」机秀发，念存九合，志在三匡。盖当见异何生，受托公祖者矣。若其始嗣爵土，初理衣」簪，无待羊角之抟，便有鹏翼之势。或司政棘树，或敷奏琐门，或官如北斗，或牧是东」岳。位以名高，任随才远，清猷被国，遗爱在民。百僚延首，犹众飞之赴雁塞；千品注目，」若群泳之仰龙门。瞻其崖崿，不测官富之美；濯其波澜，尽得相忘之意。岁在执徐，榆」关大扰，王师每丧，獯猃横行。仍以徒役苦虐吏之浸，流戍积怀归之思，缘边万里，影」响群飞。天子乃睠不怡，早期晏罢，言廉李而怅然，顾郾宛之无击。公有济世之才，深」救樊之志，启行薄罚，肆兹神武，英风暂驰，戎夷震慑，义声所及，种落知归。言还魏阙，」仍总端揆，将相所在，安危攸属。于时运距交丧，金革方始，茫茫燕赵之地，化为射猎」之场，连烽千里，控弦万骑，逐春草以西移，俟秋风而南首。加以猛将精兵，骤见摧挫，」君子怀沉沦之惧，小人有吞噬之忧。公虑兼家国，旧身授手，府朝并建，作镇邺城。属」明皇暴崩，中外惟骇，尔朱荣因籍际会，窥兵河洛，始称癈立，仍怀觊觎。群公卿士，磬」于锋镝，衣冠礼乐，殆将俱尽，行李异同，莫辩逆顺。公未知鸿雁之庆，独轸麦秀之悲，」而北抗强竖，南邻大敌，事在不测，言思后图，遂远适吴越，观变而动。孝庄统历，遥授」师傅，盘石之寄，于焉在斯。既而政出权胡，骄恣惟甚，爰自晋阳，远制朝命，征伐非复」在国，牧守皆出其门，天下之望，忽焉将改。公仰鼎命之至重，瞻此座之可惜，总众百」越，来赴三川。而金縢未刊，流言竞起，兵次牢洛，舆辇北巡。既宗庙无主，而雄图当就，」不得不暂假尊号，奉祭临师。觊当除君侧以谢时，复明辟而归老，此志未从，奄随物」化。以永安三年七月廿一日薨于颖川临颖县，时年卅六。惟公道业渊通，德范标峻，」孝友笃诚，率由斯践。弱承丕绪，少縻好爵，清辉素论，领袖人群，贵则王公，亲亚梁楚，」爱才贱宝，轻生重义。外接士林，极谦恭之德；傍纳细民，尽宽仁之美。万官挹之而不」竭，四海注之而不盈。滔滔乎苞委水而为深，灼灼乎并丽天以俱照。虽气盖寰中，声」振域表，而永随川逝，空与山传。皇上缅追休烈，载申盛礼，诏赠殊荣，一无所假。以太」昌元年岁次壬子八月壬戍朔廿三日甲申窆于旧茔。天地无穷，陵谷骤徙，敢勒余」芳，垂之金石。其词曰：」三才隆祥，百灵纳祉，乃资人杰，实纵英跱。叡皇之孙，哲王之子，曾峤迥立，崇峰崛起。」诞兹神表，茂是天爵，激水而飞，蒸云斯跃。文德时序，武功伊烁，致君尧舜，拯民沟壑。」至道不言，穷妙无象，其神莫测，在迹徒仰。天纲暂弛，鼎命疑归，眷言宝器，托迹观机。」见危发愤，投袂扬威，风云方扇，霜露同晞。长天运节，短日催年，言归黄壤，永秘玄泉。」墓攒榱木，茔聚寒烟，生民共此，无圣无贤。北京图书馆藏拓
【志盖】阙
【铭文】魏故通直散骑侍郎左将军瀛」州刺史司州河南郡洛阳县澄」风乡显德里领秦州陇西郡狄」道县都乡和风里李彰，年廿二，」字子焕。」维大魏太昌元年岁次壬子九」月壬辰朔廿九日庚申殡于石」人亭大道北，覆舟山之阳。」祖冲，司空文穆公。」父延寔，使持节侍中太师太尉」公。据《汉魏南北朝墓志集释》
【志盖】阙
【铭文】魏故平州刺史巨鏕郡开国公于君妻和夫人之墓志铭」夫人讳丑仁，字丑仁，河南洛阳人也。祖天水侯，以英标雅」量，缉熙王业。父他莫汗真，侍中北部吏部二曹尚书安北」将军幽州刺史天水侯。风韵闲正，郁为梁栋。夫人禀纯和」于四绪，资妙质于山岳，令淑着自绮年，婉顺彰于笄岁。兼」志在女工，躬存俭约，温良慈惠，慎而寡言。师氏之训，昭晰」闺庭，媛德之隆，仪形邦国。既身光四善，誉流五行，言告言」归，来嫔明哲。夫人恭理妇业，毕力中馈，动合规矩，言成均」的。后生仰以为模，乡邑被其清猷。方陟此遐年，永隆家道，」而穹旻寡施，贞徽遽掩。春秋六十有四，以太昌元年岁次」壬子九月廿一日寝疾薨于谷阳里。粤以其年十月辛酉」朔廿四日甲申葬于西陵之旧茔。夫人有德有行，乃孝乃」慈，迈金兰于往古，挺芳神于盛世。砖堂已构，蕙芷长埋，铭」兹懿德，寄之不朽。其辞曰：」粤惟淑美，资此孝仁，未奉着性，其道弥新。克隆智母，谁无」令人，志同鬻发，情慕徙邻。其德如玉，其智如津，所存唯义，」所好唯贫。优游翠帐，容与罗尘，虽仇有国，织衽犹亲。家庆」方展，徂光奄沦，百龄一谢，万古同泯。埏门落旐，羡道回輴，」垄霜易白，松风不春，冥冥长夜，何当复晨。」维大魏太昌元年十月廿四日。北京图书馆藏拓
【志盖】阙
【铭文】魏故中坚将军桑干太守宋府君墓志铭」君讳虎，字安威，炖煌人也。盖微子启之远裔。曾祖」茜，龙骧将军凉州刺史。祖龙周酒泉太守之元孙。」父嗣祖新乡令之长子。君禀训过庭，志尚清韶，少砺名节，长播声美，内懃孝弟，闺门敬让，外施笃信，」义结交友。故风亮泱泱，深为乡党之所雅器。家贫」干禄，便任将作曹掾。历事明决，干莅克济矣。君幽」情通悟，妙识玄理，志慕虚寂，荣优匪愿也。于是屡」申逊勉，栖诵家林。降年有期，春秋七十遘疾，建明」元年二月廿六日终于安义里。酸感内外，有识含悲，」朝廷追伤，褒赠中坚将军桑干太守。太昌元年十」一十八日窆于周城东北首阳之麓。虑陵谷迁移，」乃铭之泉石。其词曰：修源蔚矣，声流万祀，寔有」余庆，在君承祉。外敦敬让，内穆妻子，廉信着洁，风」猷芳美。方深灵贵，降命不淑，精魂既往，神气亡复。」书从窀穸，事悲出宿，山松惨裂，陇树摧覆。北京图书馆藏拓
【志盖】阙
【铭文】君讳袭，字子绪，河南洛阳人也。恭宗景穆皇帝之曾孙，京兆康王之」孙，洛州刺史武公之子。系连宸极，派流大漠，康王弘道以济俗，武公调风」以协时，并勒名关阙，纪绩图篇。君禀和气象，锺美川岳，廉贞孝友，因心自」得，清风峻节，秉襟独远，不假色于朱蓝，宁资深于羽栝。兼错综古今，贯穿」百氏，究群言之秘要，洞六艺之精微。纂思绮合，摛文锦烂，信足方驾应徐，」连横潘左。又工名理，善占谢，机转若流，酬应如响，虽郭象之辨类悬河，彦」国之言如璧玉，在君见之。弱冠除著作佐郎，转司徒主簿。缉厘东观，毗赞」槐庭，籍甚有闻，声实无爽。除辅国将军直阁将军司州治中。京辇混并，諠」讼纷杂，君神明警悟，鉴我清?，纲领一振，毛目斯理。寻除后将军河东太」守。于时此郡，西接虏，北连胡寇，绛蜀乘间，遂相扇诱，屠村破栅，骤其小」利，凶势既张，顽守郡邑。朝廷以衅发皇畿，忧深旰食，以君文武兼资，故有」□□。既应皇命，仍驰传赴职，广设方略，开示诚信，喻以安危，晓以利害。贼惧威怀德，便相率降散，曾未少旬，部内安辑，乃厉精治端，留心政绪，察言」得理，观色知情，冤诈曲尽，奸伏备彰。匪唯泽洽一邦，固亦润兼京邑。以茂绩克宣，勋庸有着，遂割裂山河，开建茅社。复转平东将军□川太守，未□」之任。君珪璋内映，风飙外发，声迈云中，才超月下。加以□猎道德，组织仁」义，行同规矩，言若准绳。方羽仪宗国，领袖缙绅，而与善芒昧，非命奄及。春」秋四十四，以永安二年六月廿一日终于第。冕旒矜悼，宠锡有加，诏赠使」持节散骑常侍都督青州诸军事中军大将军青州刺史，谥曰文公。太昌」元年十一月十九日倍葬长陵。天地长久，陵谷或迁，庶陈遗烈，勒铭穷泉。」其辞曰：」周曰维城，汉称盘石，本枝爰敷，华萼允迪。莘莘侯国，峨峨懿蕃，笃生琬琰，」诞出玙璠。高峰独秀，逸翮孤骞，纨辰则仕，绮年从政。延阁有声，台阶无竞，」出内禁牧，实赖我康。共治畿甸，化止灾蝗，世乱道消，贞风难立。高芳徒振，」□辉永戢，图南未至，归北已及。出门耿耿，去国悠悠，亲宾泣陇，徒御悲丘。」初松将密，细草方稠，一朝寂漠，万古回游。北京图书馆藏拓
【志盖】阙
【铭文】魏故车骑大将军仪同三司林虑哀王志铭」王讳文，字思质，河南洛阳人也。」献文皇帝之曾孙，文穆皇帝之孙，侍中太师大」司马太尉公假黄钺陈留王之第三子。体乾坤之粹精，含二仪之妙气。生而奇骨无双，孩而日」新月就。五岁诵论、孝，声韵清辩，以为有祖之风焉。」孝庄皇帝特加宠爱，永安二年，封林虑郡王，食邑」一千户。方当●琢其章，终成国宝，灵不祚仁，始春」霣彩。九岁薨于第。赠车骑大将军左光禄大夫仪」同三司，谥曰哀王。太昌元年十一月十九日迁窆」于西陵。乃作铭曰：」黄轩之裔，本枝百世，自辽徂嵩，圣镜日跻。茂叶扶」疏，郁陵云际，既明且哲，又聪与慧。金姿玉质，令问」孔昭，爱结」皇心，幼启土茅。方悕合抱，右戚于朝，风霜早至，未春已雕。天道消息，神理盈虚，苗而不秀，信有矣夫。」窀穸方远，精爽焉如，敢镂遗影，以勒黄庐。北京图书馆藏拓
【志盖】阙
【铭文】魏故使持节假车骑将军都督晋建南汾三州诸军事镇西将军晋州刺史大都督节」度诸军事兼尚书左仆射西北道大行台平阳县开国子元君墓志」君讳恭，字显恭，河南洛阳人也。恭祖景穆皇帝之曾孙，城阳怀王之第二子。原高日宇，」业广星区，本枝有始，鸿祚无穷。蚣斯之福已繁，驎趾之庆弥远。君禀上善之资，启生知」之志。崇峰峻极，千刃不得语其崇高；长澜澄镜，万顷无以拟其洪量。孝敬之道，发自天」真，信顺之理，出于神性。旷怀海纳，?愠不见于言；雅量山容，得失不形于色。是以口无」择言，身无择行，温颜外穆，严心内明，节比松筠，操同金石，再思有道，三省无违，文洞九」流，义贯百民。游仁者雾集，慕义者云从。是以名实载隆，风流藉甚。正光三年，除扬州别」驾，加襄威将军。事上尽匡救之理，绥下极仁惠之方，温洽冬辉，猛同夏日。寿春边镇，即」□多虞，去留无恒，情为难测。爰有狂妖，潜结数万，填堑踰城，中霄突入。兵火沸腾，士民」荒惧，锋刃相交，奸臣莫辩，是日危逼，几将陷没。君神志平夷，谋虑渊远，部分诸将，方轨」直进，旌鼓暂撝，丑徒冰散。淮南肃清，君之功也。赏兖州平阳县开国子，食邑三百户。又」为司徒主簿，俄迁中书侍郎。复以北中机要，维捍所依，永安二年，转授北中郎将。寻除」持节督东徐州诸军事左将军东徐州刺史，不拜。永安三年，除安东将军大司农卿河」南邑中正，仍除使持节都督东荆州诸军事中军将军东荆州刺史，假征南将军当州」都督，余官并如故。权臣尔朱荣既休其辜，遗种余类，游魂未已。以君地唯国威，器实宗」英，心旅所凭，社稷攸赖，受蜃专征，煎扑妖殄，率领禁兵，西援平阳。兼尚书左仆射西北」道大行台大都督节度诸军事。属值羯胡吐万儿肆逆，径袭京都，主上蒙尘，暴崩汾音。」君天诚发来，千里奔赴。大行弃背万国，君亦枉见祸酷。自乱极治形，宝图唯永，追思旧」德，言念鸿勋。赠车骑大将军仪同三司都督并州诸军事并州刺史，余官如故。以太昌」元年十一月十九日己酉迁窆于山陵谷山。乃作铭曰：」鸿源悠邈，宝祚载昌，累仁成圣，积庆重光。咸陵九服，德被八荒，分周宅陕，如卫如唐，以」贤以威，且公且王。于昭我君，体基辰绪，既哲且明，允文斯武。内赞禁闱，外毗疆御，乃委」捍城，实为心膂。衅发九江，雰蔼三楚，击矢晨飞，高烽夜举。率是熊罴，厉兹貔虎，克固崇」墉，截彼丑虏。帝嘉厥庸，锡之土宇。始登台幕，徽风继〔注〕宣。爰游凤沼，翰飞□天。丝言落雨，」纶綍腾烟，迹通自远，洁静穷玄。黄津浩淼，丹山崇峻，惟机唯宜，是绥是镇。汤池百重，金」城千刃，仁惠潜流，严风遐震。体国经野，与存与亡，式蕃荆甸，奉册徐方。渊府攸在，岁会」禳禳，九列斯穆，六条有章。天步未夷，艰虞相属，遇是厉阶，离兹祸酷。怨满松岗，痛深泉」谷，黄鸟惟悲，人百岂赎。徽范永扬，沦光难续。」母范阳卢。妇茹茹主之曾孙，景穆皇帝女乐平公主孙，父安固伯闾世颖。」长息前通直散骑侍郎宁朔将军领尚书考功郎中彦昭。次息前秘书郎中彦遵。」次息前给事中彦贤。北京图书馆藏拓
　　〔注〕继，原石作「●」，当为「继」字之异体。
【志盖】阙
【铭文】魏故使持节侍中太保大司马录尚书事司州牧城阳王墓志铭」王讳徽，字显顺，河南洛阳人也。耀星电以启基，骇风雷而成业，桢符相属，灵命不穷。」祖康王，蕴德摛华，跖四岳而特立。父怀王，资图协运，膺三杰以挺生。固用昺发名山，」照独驎阁，于余可得而略也。王台耀降祥，世德锺美，机鉴爽悟，神理精彻，体仁依义，」基孝履忠。贞飙与松筠等茂，逸韵共风烟俱上。迅雷过耳，不扰其情；骇兽径目，讵移」其虑。及研商隐赜，游息丘山，玄旨幽而更扬，微言绝而复阐，膺五百之遐运，击三千」而上征。天爵以修，地芥伊拾，不行而至，无翼载飞。入处股肱，式卫元首，出应分竹，流」润帝畿。拥旆华阳，回骖冀北；扰兽依毂，翔鸟媵轩。天府任隆，内相为切，辍兹分命，来」司枢揆，斟酌元气，抑扬衡石。陈群之裁定九品，杜预之损益万计，毛玠之华实必甄，」山涛之官人称允。总而为言，绰有余裕。爰自功高，迄于专席。既挹江海，又管喉唇。内」外总己，朝野属望，悉心正色，知无不为，葵织斯除，兖盖靡设，盐梅雅俗，舟楫生民。及」天镜且移，人谋忽改，白囊曰警，赤羽交驰。乃作牧帝京，兼开幕府，运筹衽席，制胜庙」堂，万里承风，九区斯谧。五品俟教，允应主人；里承风，九区斯谧。五品俟教，允应主人；九伐万申，仍陟司武。训范支叶，保乂一人，」地兼四履，位穷八命，居盈弥损，在泰俞冲。不以吐茹移心，不以晦明易志，万顷泳」之而莫测，百姓日用而不知。方当终散马之□运，倍射牛之秘札，而天未悔祸，时属」道消，一绳匪维，我言不用，铜驼兴步出之叹，平阳结莫反之哀。孰谓推墙，遽同析腑，」春秋卌一，永安三年岁次庚戌十二月五日薨于洛阳之南原。今否运有极，罪人斯」除，一息不追，人百靡赎。有诏：王体业贞峻，风概英远，清猷被国，遗爱在民。可赠使持」节侍中太师大司马司州牧，谥曰文献，礼也。粤以太昌元年岁次壬子十一月辛卯」朔十九日已酉窆于洛阳之谷山。回游亟谢，岸谷互迁，敢刊泉途，式铭遗烈。其词曰：」裁峰四见，分华三接，招摇谢蕊，广都着叶。道有袭耕，德无殒猎，金玉既振，青紫相蹑。」都良产馥，槐江发润，远识渊渟，冲襟岳峻。闻义远徙，当仁必殉，蔚昺为文，铿锵成韵。」谁縻好爵，爰在学优，分符帝阃，负傅仍游。华阳结讼，冀北兴讴，司会居本，比穆凌攸。」上圆在务，下方用序，九伐言临，七营伊举。纳揆奚属，邻台安与，清虚独迈，温恭无侣。」如珪如璧，匪罴匪熊，槐庭易观，铉路增崇。岂唯调气，爰兼顺风，仁威远扇，至德潜通。」□□距运，多僻在辰，聪耀为虐，冠履飘沦。压焉斯及，殄瘁奄臻，剖心奚痛，歼我良人。」夕波东警，朝晷西奔，忽贸朝市，遽易凉暄。协兹三兆，方从九原，嘉数以积，文物徒尊。」醴酒谁设，菟园靡开，归●蜷局，去葆徘徊。巃晖无色，松风自哀，芳猷爰谢，玄石空裁。」太妃河南乙氏，广川公之孙女。妃陇西李氏，司空文穆公之孙女。弟伯，显□，征东将军徐州刺史襄城王。弟虔，显敬，通直散骑常侍安东将军银青光禄大夫广」□县开国伯。妹适荧阳郑氏。世子须陀延年十岁。息女长华年十二。北京图书馆藏拓
【志盖】阙
【铭文】魏故司空府参军事元君墓志铭」君讳馗，字孝道，恭宗景穆皇帝之玄孙也。君」以擢?層基，派源天漢，故能姿神夙成，文義早」著，經通行脩，遠邇傾矚。虽年在稚弱，高齿莫先。」司空杨公雅称其才，微为参军事。年尚童幼，如」仪神远畅，凡厥府僚，莫不叹伏。君杨氏之甥也。」及太保遇害关右，君亦滥同其祸。于时朝野莫」不痛惜。以普泰元年六月廿九日卒于华阴。时」年十七。蒙赠使持节都督徐州诸军事辅国将」军徐州刺史。以太昌元年岁次壬冬十有一月辛卯朔十九日己酉葬于斯原。乃作铭曰：」岩岩外方，滔滔河洛，诞降瑰奇，夙阐洪略。神童」发龀，英声自弱，才慧昭晰，风仪峻削。始陟槐途，」方靡好爵，有苗不秀，光霜殒萚。丹旐翩翩，龙?岌岌，渐即鬼途，稍辞人邑。冥冥长夜，昏昏闇湿，」岂伊可见，闻之叹泣。北京图书馆藏拓
【志盖】魏故广平郡君长孙氏宋墓志
【铭文】侍中太傅录尚书事冯翊郡开国公第四子散骑常侍征东将军金」紫光禄大夫西华县开国侯长孙士亮妻广平郡君宋氏墓志」夫人讳灵妃，广平烈人人也。祖弁，识悟恢朗，才美当时。高皇帝赏」遇，顾命斯托，历位给事黄门侍郎吏部尚书相州大中正烈人子使」持节镇北将军瀛州刺史。父维，机亮冲敏，少播令响。袭爵除冠军将」军营洛二州刺史。夫人禀二象之淑灵，资五行之秀气，仪止妍华，器」宇凝明，承上以敬，接下以温。女德光于未笄，妇功茂于已醮。声逸诸」姑，誉腾伯姊。闺闱嗟羡，九族归仁。非玉洁在性，兰芳自天，其熟能若」斯者哉。夫人早年丧父，至慕过礼，毁几灭性，哀实动物。妇人不杖，于」兹滥矣。爰初外成，修栗告虔，尽恭孝舅姑，竭信顺于叔妹。子侄被」慈惠之恩，室家显终身之敬。德流二宗，人无闲然。方当作诫夫氏，垂」训母仪，齐芳曹妇，等美伯姬。而辅仁虚设，与善靡征。春秋廿，大魏永」兴二年正月十四日终于洛阳永和里第。呜呼哀哉！皇上振悼，亲」宾洒泣。诏曰：追往褒庸，列代通典。录尚书稚第四子妇宋氏，柔仪」内湛，婌问外扬。积庆之门、方膺茂祉，而不幸徂殒，良用嗟悼。宜崇宠」数，以慰沉魂。可赠广平郡君，祭以太牢，礼也。粤其月卅日葬于洛阳」城西廿里，汉原陵南七里，魏长陵东南十里，马鞍山之阳。夫亮悲瑟」琴之乖好，痛伉俪之不终，既结怨于天道，乃镂石于泉宫。其词曰：」氤氲瑞气，昭晰灵祉，乃降淑媛，作嫔君子。九十其仪，七德自己，令问」令望，悦绎女美。爰始幽闲，蕙质冰心，亦既有行，诞嗣徽音。姻娅嗟赞，」娣姒遵钦，进退可度，如玉如金。温温韶性，抑抑容止，芳馥兰桂，色丽」桃李。意淡善恶，情夷愠?，亹亹德音，详详盈耳。悲生升岭，怨结临川，」掩耀夏晷，堙采春年。过隙弗追，逝者岂旋，无云厌世，如何上仙。昏明」迭袭，日月交驰，卜云其吉，言宅泉闺。庭列翣柳，车蔚龙螭，玉醑虚湛，」宝帐空垂。深夜冥昧，山路沧茫，声影若存，松柏已行。睠言无及，跂予」何望，呜呼远矣，于嗟未央。世子山尼，次道客。女始兰，次瞿沙。
【志侧】大魏永兴二年岁次癸丑正月庚寅朔廿日己酉。北京图书馆藏拓
【志盖】阙
【铭文】魏故使持节中司徒公鲁郡王墓铭」公讳肃，字敬忠，洛阳人也。启神基于地符，派浚源于天汉，世」有山岳之祥，家传梁栋之业。祖南安王，德范贯时，被于铅素。」考扶风王，道勋出世，列在歌谣。公纳庆上灵，峨然独秀，树胜」赏于人外，置清猷于俗表，固以号万顷于国都，称千里于宗」室。天爵既隆，人宝自至，起家兖州平东府录事参军，仍转徐」州安东府录事参军。属彭城外叛，公拔难还阙，特除给事中，」寻稍直寝，迁直阁。故天柱大将军尔朱荣建义旗于晋阳。公」预参远略，及扶危翼。圣特加班赏，除散骑常侍，封鲁郡王，邑」千室。于时并肆之地，分置广州。以公高明在躬，群望所属，乃」除持节后将军广州刺史，仍除卫将军肆州刺史，常侍王并」如故。在皇幽执，宗祏无主，建明称制，暂驭兆民。公以茂亲懿」德，位在不次，除侍中太师录尚书事，都督青齐光胶南青五」州诸军事东南道大行台青州刺史。禅让之后，仍除太师，王」如故。公体韵英奇，风标杰立，爰初入朝，及于致远，功随任重，」德与位高，贵极人臣，誉满邦国。道隆命促，忽与运迁，幽埏戒」辰，复申礼数。诏赠侍中骠骑大将军司徒公，都督并恒二州」诸军事并州刺史，王如故。以永熙二年二月己未朔廿六日」甲申窆于西陵。敢勒余芳，永传陵谷。乃作铭曰：葳蕤龙序，」庵郁龟书，启兹魏德，握镜宸居。深根布护，茂叶扶疏，爰有人」?，早集英誉。孝以闻家，忠而仕国，激水图南，抟风自北。朝□素范，民歌遗德，天子式瞻，群僚取则。将为舟楫，济世匡时，□」斯炉炭，变化于兹。玄泉有卜，白日无期，嗟乎大夜，樽□□□。北京图书馆藏拓
【志盖】阙
【铭文】魏故使持节都督河凉二州诸军事卫大将军河州刺史宁国伯乞伏君墓志」君讳宝，字菩萨，金城郡榆中县人也。冠冕蝉连，英贤世济，故已传诸史策，不复」详焉。祖尚书，清规雅量，藉甚前朝。父豫州，据德依仁，传芳后世。君资和余庆，禀」灵峻极，岐嶷表于弄璋，明悟形于负剑。及其器宇恬憺，风猷闲远，愠?无异于」色，雷霆岂变其神。高祖文皇，以君名家之子，爰在绮纨，调居禁内。后袭侯爵，仍」除中散。属惟新在运，解而更张，普改群官，降侯为伯。俄迁给事中，寻转威远将」军羽林监。顷之，拜步兵校尉，随班例也。蕞尔西戎，蠢焉东向，侵凌关塞，摇荡边」居。帝乃赫怒，言思薄罚。便为统军，假号宁朔。君受蜃阙庭，跃马阃外，色有难犯，」志在懃王。韫六奇之谋，申三令之法，赴汤火而不顾，望旗鼓而争先。鲸鲵于焉」用剪，凯歌于是还国。又信都尘起，不逞潜图，置凤鸟而为妖，画龙播以相或。四」鄙由其入保，百姓以此骚然。乃为持节假振武将军井邢关都将。星言出宿，蓐」食遄征，张犄角之势，振御侮之威。用使丑徒泥首，凶渠就戮，冀北无警，君有力」焉。还除显武将军左中郎将，俄迁鄯善镇将，将军伯如故。以母忧解任，泣血茹」忧，几将毁灭。日月未终，起莅南中郎将。君既体袭衰麻，理乖缨绂，固陈哀苦，终」以公事见违。后征拜武卫将军，仍兼左卫。又除平南将军银青光禄大夫太府」卿。山海之税，供养为难，乃属于君，物议不起。鸿胪任掌诸侯，职兼归义，自非尚」德厚贤，莫能居此，乃以君为大鸿胪卿。赞引九宾，敷礼郊庙，府仰咸则，容止可」模。虽暨号宿德而来践，宣云称职而驰名，对而为言，曾何足尚。南中地接荆蛮，」面临淮沔，镇卫尤重，所寄非轻。以君膺彼物情，还除斯任，监蕃察部，刺举称难，」调风化俗，其人不易，乃以君行广州事。望境若真，决遣无滞，及罢朱骖，言归绛」阙，靡不当九逵而卧辙，追五里而攀车。未几，复除镇南将军襄州刺史。褰帷广」眺，肃厉之声已彰；布政期月，仁明之谣复起。烦荷自除，贤愚知敬。景山西抚，匹」此非优；子虞北临，比之更劣。君居家能孝，事君尽忠，华夷服其德音，朝野钦其」令望。方当极台鼎之位，穷献替之美，逝川不留，梁木斯坏。以太昌元年十一月」薨。冕旒衔酸，缙绅殒涕，乃赠使持节卫大将军河州刺史，以永熙二年三月廿」一日窆于北芒之西岭。天道既远，大夜难晨，式刊玄石，用勒清尘。乃作铭曰：」公侯必复，山岳降神，膺此余庆，挺兹哲人。称奇月旦，见异日新，冲年来仕，少袭」缨绅。屣步不息，翰飞讵已，入厘九棘，出裁万里。化?政平，治高讼理，绩用遂成，」民谣载起。方期眉寿，遽等若休，华堂旦发，泉室夕留。永同万古，终为一丘，愿言」可作，于此相求。北京图书馆藏拓
【志盖】魏故岐」州刺史」张君铭
【铭文】大魏永熙二年岁次癸丑八月丁巳朔廿八日甲申故持节督南」岐州诸军事前将军南岐州刺史张君之墓志」君讳宁，字太安，南阳人也。帝喾之元冑，张衡之后焉。安东将军兖州刺史子之孙，镇军将军朔州刺史浑之子。开国承家，冠冕弈世。」公禀二仪之和性，资三光之顺气。抽柯云圃，拔干霄园。貌是垂发」之童，行等班鬓之老。年始有七，谘祖请学。祖审其奇志，置馆延师。」岁将二九，五教自敷；年未四八，三才独朗。学染天情，器非近习。英」肤夙至，非藉脂在之彩；俊骨早通，无阶书学之能。风?千刃，衿带万」顷。自以桂林一枝，昆山片玉，学岁不群，冠年独立，容豫乡国，逍散」闾闺，卷书辞亲，弹冠问世。时禁仕华要，贤良罕授，以公才贯天人，」风度详雅，永平元年拜殿中内监，任以帏禁。渊柔朗其里，岳峻其表。」高风雅雅，若清天之临白日；洪辞侃侃，如西江之泻东海。勤王克」允，寻陟考积，普泰元年加广武将军，内监如故。性洁金兰，情居水」镜，道惟公行，化无私立。朝章席说，则行懦春波；格言讼理，则声雄」电猛。志在屠龙，非期小割，声艺方融，兰摧奄及。春秋六十有五，永」熙二年岁次癸丑五月戊子朔廿七日甲寅薨于上京修睦之里。」眷言皇心，爰发天情，追赠持节督南岐州诸军事前将军南岐州」刺史。粤八月廿八日窆于孝明皇帝陵西南二里，马村西北亦」三里。痛贤悲德，泪自朝市，虽齐哀晏平之殒，赵戚乐毅之亡，无以」过也。长子贵显，第二子仲显等，哀崩山之永晦，痛终天之长慕，凭」翰泉窴，寓言于镌石者也。」其词曰：」汤汤委水，峨峨削成，厥伊君子，唯哲唯英。澄江写志，转日裁明，化」中玉字，素上金声。凤骨既舒，龙文复表，上天不吊，歼仁丧道。沧渊」雕玑，锺岩坠宝，律谷罢暄，龙车辍晓。北京图书馆藏拓
【志盖】魏故沧」州刺史」石使君」墓志铭
【铭文】魏故使持节都督沧州诸军事沧州刺史石使君戴夫人墓」志铭」君讳育，字伯生，乐陵厌次人也。禀精少昊，开基有夏，世袭风」概，雅亮相传。曾祖瓒，以秀才仕燕，释褐鹰扬将军中书博士」太子少师，稍迁镇东将军平州刺史关内侯。祖邃，辽东护军。」从燕归阙，领户三千，赐爵昌邑子，建威将军辽东新城二郡」太守。父襄，袭爵，除威远将军豫州司马，例减为男。君资灵独」立，器兼文武，性重然诺，语必千金，加以门训慈良，世纯忠孝。」弱冠仕代，为殿中将军。出除京兆县令。丁穷去官，三年泣血，」虽高柴曾闵，弗之加也。君遂绝宦途，志在追慕，合门扫轨，不」关时事。至延昌中，以三荆初启，蛮左始附，戎远能迩，实难其」人。朝廷以君荫重当时，衣冠旧齿，拜君虎威将军彭山戍主。」绥静夷民，招慰荒俗，恩感伪疆，威振伧楚，民谣歌颂，于今犹」结。方享山河，为国作镇，徂阴不恩，逝水日遥。春秋七十三，永」熙二年三月七日薨于河阴延沽里第。上天降诏，追赠使」持节都督沧州诸军事龙骧将军沧州刺史。即以其年十一」月乙酉朔廿五日己酉以夫人戴氏合葬洛城西北邙山南」岗。乃作铭曰。」郁矣洪源，攸哉远注，如彼天津，玄流长雾。开山始兆，通河弥」着，金玉连声，珪璋迭誉。早闻夙智，晚着老成，奉亲以孝，事君」惟贞。汉称数马，卫识龟灵，川岳无固，良木有倾。白日匪长，玄」夜何久，空置丹经，徒陈琴酒。丘陇易泯，金石难朽，谨题德音，」永烛幽阜。据《汉魏南北朝墓志集释》
【志盖】阙
【铭文】魏故使持节都督泾岐秦三州诸军事卫大将军秦州刺史尚书左仆射元公墓志铭」君讳爽，字景?，河南洛阳人也。姬水导源，缙云结庆，盛业鸿基，仪天」比极。祖明德茂亲，冠冕当世。父居中作相，领袖一时。君禀气蓝田，资」灵汉水，兼市为珍，连城起价。然其理识开悟，体量通率，立身唯孝，因」心则友，固以道德润己，忠信被物，有是九能，兼之百行。起家为员外」散骑侍郎，迁秘书郎中尚书起部郎，加轻车将军。而握兰复道，含香」绮阁，致誉起草，见奇伏奏。又转宁朔将军，郎中仍本。又除给事黄门」侍郎，加平东将军。及其晨趋文石，夕拜青琐，运是智能，应兹世用，当」途归美，所在扬名。属大盗侵国，乘轝坠驾，政由宁氏，仍见维絷。以普」泰中，除散骑常侍征东将军金紫光禄大夫领左右直长，又迁卫将」军领领左右，余如故。虽缨绂日加，位业弥峻，处是荣贵，澹若浮云，独」运虚舟，与物无竞，卷怀得所，是用难及。暨太昌在历，世属兴王，眷言」右戚，群望攸在。方当拥玄云以上腾，摩赤霄而高骛，长驱之力未穷，」短晨之露奄及。以永熙二年二月二十五日终于京师。朝廷嗟悼，追」加礼秩，乃赠使持节都督泾岐秦三州诸军事秦州刺史左仆射。粤」以其年十一月二十五日窆于洛城西十五里漀水北。乃作铭曰：」帝出曰震，高门九重，维城构趾，盘石为峰。龟组奄及，冠盖相从，或文」或武，为光为龙。若人挺生，实邦之俊，道风所及，德音弥振。岂但孝友，」实唯忠信，若兰之芳，如玉之润。濯缨华沚，归飞阿阁，列宿是膺，喉唇」斯托。乃驾大车，载驰沃若，春秋非我，花实遽落。严风动树，凝霜被草，」骎骎素骐，翩翩丹旐。永辞上国，长归神道，白日不见，黄泉讵晓。」公春秋三十三。」妻顿丘李氏，仪同三司彭城文烈公平之女。」息德隆，年十三，娶大将军齐王萧宝夤之女。」二女未出。北京图书馆藏拓
【志盖】阙
【铭文】魏故使持节都督齐州诸军事平南将军齐州刺史广川县开国侯元使君墓志铭」君讳赞远，字永业，河南洛阳人。恭宗景穆皇帝之玄孙。祖济阴康王，神情俊拔，道」冠今古。父文王，才藻富丽，一代文宗。构本枝于帝绪，导鸿原于江汉。君体川岳之」灵，禀辰宿之气，挺珪璋之质，资文武之才。生五岁，遭文王忧，唯兄及弟，亦并童幼，」太妃鞠育劬劳，教以义方。夙兴省规，孝情斯极，性开达，好施与，不事产业，道素自」居，虚己待贤，倾身下士。宾客辐辏，冠盖成阴，绸缪赏会，留连琴酒。风韵恢爽，与青」松等峻；逸气高奇，共白云俱远。不持小节，有倜傥之才，虽鸿翼未舒，固以远大许」之。年渐成立，志闲丘壑，遂负帙入白公台山，下帷潜读，学贯儒林，博窥文苑。九流」百氏之书，莫不该揽；登高夹池之赋，下笔成章。风流闲起，谈论锋出，时观鱼鸟以」咏怀，望山川而卒岁。属明皇在运，寤寐求贤，贲束帛之礼，委弓车之聘。乃辟为员」外散骑侍郎。自秉笔龙渊，来仪青琐，容止可观，进退可度。遂转兖州司马。值伪贼」孔炽，逼迫壕隍，易子朝餐，析骸夜爨，乞师援绝，飞书路阻。君内定不世之谋，外骋」必胜之略，神功洞发，寇贼冰消。河济止烽火之候，洙泗无简书之请。合城士庶，咸」言司马之力，遂蒙赏广川县开国侯。又以凤水凝深，纶门峻举，自非思敏食时，辞」遒骑上，何以缉综王言，彪炳丝綍？迁中书侍郎，不拜。俄转东太原太守。以井邑空」虚，人物雕弊，未称德望，征而弗起。东秦形胜，地分十二，俗杂轻薄，号曰难治，剖符」之要，非亲勿寄。转为齐州东魏郡太守。爰始下车，威严斯洽，导之以德，齐之以礼，」返浇薄之风，回宿食之念，思等蒲鞭，惠同竹马，政平讼息，民不忍欺。虽东海善政，」未足云拟；南阳良守，讵言比德。方当论道太阶，澄清天下，抟飞九万，逸驾千里，云」途未半，翘车已息。降年不永，春秋卅有二，以永熙二年二月廿七日终于位。哲人」已逝，梁木斯摧，长兄晖业痛在原而莫追，悲桓山之绝响，一离同体，永辞偕老，泪」结亲知，哀动行路。今卜远戒晨，严攒将撤，乃诏有司，追赠使持节都督济州诸军」事平南将军齐州刺史，赙钱三万，祭以太牢，谥曰武侯，礼也。以其年龙集赤奋若」十一月乙酉朔廿五日己酉陪葬长陵之东岗。先秋落实，当夏摧兰，高陇气寂，长」夜深寒。松槚将合，风露已酸，遽如流水，一去不还。季弟昭业为其铭曰：」长发载祯，麟趾攸绪，猗哉帝冑，笃生翘楚。金玉其箱，德音斯举，光家被族，允文克」武。孝既扬名，忠惟作干，上马成功，入帷能算。骥騄并?，鸳鸾比翰，数刃莫窥，万顷」焉乱。天工人代，所资先觉，夫君制锦，移我风俗。浮虎惭仁，还珠谢渥，慕同立祠，感」如市哭。福寿无象，驹露忽催，文翣启道，长挽告哀。寒风骚屑，龙马徘徊，玄门一闭，」白日攸哉。北京图书馆藏拓
【志盖】无字，为莲花龙兽云气纹饰。
【铭文】魏故使持节平西将军秦洛二州刺史王使君郭夫人墓志铭」君讳悦，字文欢，略阳陇城人也。盖黄帝之所出，后稷之枝裔矣。曾」祖符氏，东宫中庶子秘书监太子詹事仪曹尚书使持节平远将」军益州刺史文乡侯，清晖令誉，声播于秦朝。祖赫连时散骑常侍」金部尚书使持节平西将军河州刺史。父沮渠时东宫侍讲，以太」延二年归阙，为第一客。并以风标峻整，名高一时。君承弈世之」英华，挺珪璋之秀质。岐嶷肇于弱年，瑚琏成于早岁。名高乡塾，器」重闾阎。及其孝敬忠笃之诚，信义仁恕之美，卓荦雄俊之风，秉文」经武之业，固以缀美前修，仪形邦族者矣。弱冠拜黄秩，转强弩将」军，寻与御史中尉东海王世荣，光州刺史勃海高世表，冀州别驾」清河崔文若等并为侍御。续迁都水使者宁远将军奉车　都尉冠」军将军本郡略阳太守。专城之寄。所任非轻，自非望重当时，莫膺斯举。君以才第兼华，剖符旧邑，后迁中散大夫加征虏将军侍御」师。方当骋力康衢，亨兹荣宠，福善无征，春秋六十一，以正光五年」八月五日卒于京师。诏赠持节平西将军洛州刺史。即以其年」窆于洛城西北。然龟筮谬，卜兆入定陵，严敬理殊事，当迁改主。永」熙二年，夫人薨逝，言归同穴，更营坟陇。上天降愍，有顾存亡，追寻」往册，声实未隆。复赠本州岛秦州刺史，余官如故，谥曰简公。合葬于」芒山南岭，定陵西岗。乃作铭曰：」蝉联远奚，氤氲余烈，如彼江河，长源靡绝。金玉连辉，咸恒相结，桂」馥筠贞，凌霜负雪。见善则迁，闻谏必受，孝以事亲，信以期友。不玷」不亏，能敬能久，内恬?愠，外夷藏否。虬鳞方泳，鸿翼将骞，凌风矫」翰，缀彼翔鹓。西光难合，东流易奔，悲泉尚远，徂镳已翻。攸攸霜旆，」肃肃寒帷，道沦幽室，路隔玄扉。短辰遽晓，长夜莫晞，徒尘珠玉，空」想声徽。北京图书馆藏拓
【志盖】大魏故昭」玄沙门大」统令法师」之墓志铭。
【铭文】魏故昭玄沙门大统僧令法师墓志铭」法师缘姓杜，京兆人也。幼而?惠，志尚清虚，爰在儿童，脱」俗归道。学既多闻，善亦兼济，散帙濡翰，怡然自得。若其涉」猎群品，富同河汉，讨论徽赜，殆剖秋豪。良以三空靡遗，九」典咸达，居室遐应，鸣皋自远。高祖光宅土中，宪章大备，存」也释氏，注意法轮。由此闻风钦想，发于寤寐，嘉命苹止，荷」锡来游。至若振尘式干，洞穷幽旨。故以造膝嗟善，徘徊忘」倦。武明之世，礼遇弥隆，乃以法师为嵩高闲居寺主。饮泉」庇树，啸想烟霞，一丘一壑，得之怀抱。实有高蹈之志，非无」遂往之情。虽迹出尘中，而尚羁世纲，寻被征为沙门都维」那。屡自陈逊，终不见许。既弗获以礼，便同之畏法。庄帝聿」兴，仍转为统。自居斯任，弥历数朝，事无暂壅，众咸归德。今」上龙飞，固乞收退，频烦切至，久而方允。于是隐轮养志，保」素任真，形影难留，心神已化。俄遘笃疾，奄然辞世。行年八」十有一。临终自得，安然若归。天子追悼，敕主书任元景诣」寺宣慰。二月三日丙辰窆于芒山之阳。弟子智微道逊觉意等，痛兹颜之长往，惧大义之将乖，兴言永慕，乃作铭曰：」天生英德，志逸旻穹，孤拔尘表，独得环中。道与物合，行共」时融，百代飞誉，千载垂风。道逸缁庭，声飞朱阙，见重高帝，」尺书屡发。雅论移天，清谈动月，其人虽往，斯音未歇。」大魏永熙三年岁次甲寅二月甲寅朔三日丙辰。北京图书馆藏拓
【志盖】阙
【铭文】魏故使持节都督雍州诸军事车骑将军雍州刺史」江陵县开国男长孙使君墓志铭」君讳　子泽，字符恩，河南洛阳人也。柱国大将军太尉」公北平宣王嵩之曾孙，使持节散骑常侍征西大将」军都督秦雍荆梁益五州诸军事仇池镇都大将外」都坐大官蜀郡庄王陵之孙，左将军光州刺史康之」子。年二十四，辟太尉行参军进记室转尚书郎。邢杲」之役，为行台郎，以军功封江陵县开国男，邑二百户。」稍迁平西将军太中大夫征东将军金紫光禄大夫。」永熙二年十月十七日，春秋四十有五，卒于官。赠使」持节都督雍州诸军事车骑将军雍州刺史，开国如」故。越永熙三年三月甲寅朔〔注〕二十七日己卯祔葬于」北芒之旧茔。乃作铭曰：」玉孕方峰，珠生圆沚，席彩渊渟，衔温峻峙。将相时初，」经纶运始，命世诞兴，天工郁起。显允令望，积庆所归，」出言无玷，在行必思。礼阁蔼蔼，台宇巍巍，上席载靡，」粉壁重辉。时属游尘，言从戎旅，饵彼余香，筹兹莫府。」称伐酬庸，遂荒启宇，报道莫期，寿仁谁与。哀荣有恒，」先远云吉，文物修阶，声明长术。宿草从风，佳城照日，」徽猷空存，春秋永毕。北京图书馆藏拓
〔注〕永熙三年三月癸未朔。原志千支有误。


汉魏南北朝墓志汇编（三）
东魏
西魏
北齐
北周
高昌
无年月志及残志

东　魏

【志盖】阙
【铭文】大魏故信都县令张君墓志铭」君讳瓘，字瑍之，南阳西鄂人也。汉太史衡之胤冑。昔□」表西丰，留侯建帷幄之策；星移东井，常山兴缔构之功。」或师范万乘，照彰图籍，光临千里，焕炳缣缃。异动三台，」识司空之忠烈；吟谣两穗，表太守之仁明。奕叶簪裾，蝉」联珪组，规矩重迭，代有人焉。缅究遗编，可略而言矣。曾」祖华，晋明帝太宁中金城太守。祖仁，太和中冀州刺史。」父明，永平中举秀才，入除中书博士，转给事中，出为浮」阳太守。辅弼风规，俗流清化，赞导名教，士致歌谣。君胤」系高华，等琨珸之良剑；箕裘纂组，若青丘之祥鸾。义烈」因心，未资于典籍。忠良天纵，不假于规模。生而明悟，孝」弟着自闾阎；幼怀贞敏，敬让行于邦里。年十六，出膺州」命，为西曹从事。十七举秀才，征为信都县令。美化冾于」讵张，仁风清于百里。性符高尚，轻蝉冕而非贵；探赜幽」隐，以道义而为尊。何报善无征，歼兹秀哲。春秋卌有六，」以天平元年岁次甲寅七月壬子朔廿三日乙酉卒于」中和里。以其年十月乙卯朔七日〔注〕窆于邺城之西。」人伦楷模，夙阐嘉声，才能干济，智略强明。规矩重华，珪」璋代映，三台表异，两岐兴咏。弥竞道合，幽□□□，林壑」迹齿，沧波名流。一棺既闭，万事长空，晓夜□□，□□人」行。北京图书馆藏拓
　　【注】天平元年七月辛乙朔，十月庚戍朔。原志干支有误。
【志盖】魏故元使君之墓铭
【铭文】魏故平南将军太中大夫元君墓志铭」君讳玕，字叔珍，河南洛阳人也。高祖广平王，烈祖道武皇帝之第」七子也。曾祖仪同南平康王。祖尚书南平安王。父炖煌镇将。兄光」州刺史南平王。伯父太傅司徒京兆王。世以右戚右贤，出为蕃，入」为辅。君资生鹰积德之门，立身禀为善之教，容止每摄威仪，进退」不踰规矩。至乃贤贤于受体，非日用其三牲；怡怡于同胞，乃投入」力于四海。纷纶琴书，会文当世，慷慨弓马，慕气终古。盖兼资之伟」人，岂倜傥而已哉。起家为秘书郎中，俄兼中书舍人。综协皇言，吐」纳是司。后转光禄丞。雕薪画卵，竭心尽诚。属泮宫初构，璧水将澄，」君从父兄领军尚书令叉为营明堂太将。君为主簿，寻以忧解，乃」兼司州别驾。维恩相济，赞翼有声，复除司徒府从事中郎。毗宣五」教，雅爱四民，剖符任重，共治为难，非简英规，莫允斯寄。遂行荧阳」郡事当郡都督。义感还雉，威踰却波，改授宁远将军太尉。属于时」戎马生郊，职司殷掌，君临事不或，应机能断，除平南将军太中大」夫武卫将军。负剑星闱，承神月户，出入青蒲，往来紫阁。冀享期颐，」以彰厥善，而上天不吊，遘疾云亡。春秋卌四，以天平二年四月十」四日薨于洛阳之正始里。葬于景陵东山之处。逝者如斯，由来尚」矣，朝露溘临，夜台何已。其词曰：」清源浩荡，派流仍浚，直置自衷，匪来爰进。衮职伊补，犬牙为镇，任」重名扬，德尊身润。建社相传，分珪世袭，天割星河，地封原隰。亲贤」两兼，功名载立，嘉庆有锺，淑人兹诞。文武不坠，忠贞克缵，忘怀荣」辱，遗情长短。赞鼎播声，临邦有称，仕以学优，战唯道胜。去来泉石，」流连比兴，谓善必征，福兮斯应。何言天道，非仁若是，过隙忽焉，逝」川俄尔。眇谢龙光，讵悲簪履，宛异百年，冥同一指。」大魏天平二年七月朔廿八日壬申窆。」北京图书馆藏拓
【志盖】阙
【铭文】魏故南秦州刺史司马使君之墓志铭」君讳升，字进宗，河内温县孝敬里人也。其先晋帝之」苗裔。曾祖彭城王，擅金声于晋阁，作蕃牧于家邦。祖荆」州，才地孤雄，震玉誉于江左，来宾大魏，为白驹之客。始」践北都，遥授侍中使持节征南大将军开仪同三司」十州诸军事封琅琊王，后迁司徒公。父镇剖陇西，」关右着唯良之绩。君纂帝王之资，凭万乘之胤，夙慧早」成，绝于群辈。君志性贞明，禀操鲠直，又能孝敬闺门，肃」雍九族，鸿才峻迈，声溢洛中。以孝昌二年释褐太尉府」行参军，又除怀县令。虽牛刀耻鸡，且锦游邦里，莅政未」几，礼教大行，君临兹百里，承流敷化，故能申述典谟，奉」遵皇猷，使盗息如奸藏，令行如禁止，怀邑之民，咸称良」翰。方縻好爵，而穷仕路，极缨冕以官王寮，如天道无征，」吊善徒言，遘疾一朝，哲人云亡。以天平二年岁次乙卯」二月廿一日春秋卌有一薨于怀县。赠使持节冠军将」军都督南秦州诸军事南秦州刺史。以其年十一月七」日葬于温县。但以白月不停，迁窆有期，墓门刊志，勒铭」泉屝。其词曰：」盛美攸源，发业晋轩，陇西之子，琅琊之孙。如冰斯洁，如」玉之温，往贤谢美，今俊何言。纂武彭城，承流金晋，万乘」之冑，龙德之胤。辰极方高，苍海比润，崇基卓立，郁矣孤」峻。少播令问，弱冠飞声，克庄集誉，赞彼槐庭。帝嘉明」德，作邑怀城，义风烟舒，道化云行。才明不寿，自古在先，」颜生二九，萎哲歼贤。之子之亡，如仕之年，永辞白日，苌」归黄泉。远送平原，葬于温县，陇树冬寒，夏凝霜霰。勒铭」德埏，志其乡县，万岁千龄，谁闻谁见。北京图书馆藏拓志左下角有「乾隆已酉冯敏昌观」题刻。
【志盖】魏故赵氏姜夫人墓志铭
【铭文】夫人姓姜氏，长安天水人也。南顿太守□之孙，奉」朝请寿之女。其靖恭内照，婉娩聿修。年十有四，归」于赵氏。既嫔君子，肃穆闺庭，两族钦风，二门称美。」而天不吊善，牉合中倾。志牟共姜，誓而弗许。二女」一男，并训义方。三徙崇德，罔或加也。何期风树未」静，欲养靡留。春秋五十六，以普泰二年三月十日」卒于洛阳城休里。粤天平岁次单阏十一月甲辰」朔十七日辛酉葬于太行之阳河内府君神营，祔」于君墓。泣颽风之长往，悲蓼莪之在兹。追昊天而」罔极，叩幽而永辞。□裁铭曰：」秦晋为匹，齐宋乃良。礼称从命，诗曰鲤鲂。古谓德」茂，今亦义芳。作嫔君子，家庆以光。女功克允，母仪」式章。中馈斯盛，内训伊昌。肃承箕帚，□事蚕桑。才」能巧备，思用善详。昼夜机杼，晨久裘裳。孝慈上下，」柔顺等旁。仁和疏戚，贞敬闺房。如兰之发，如桂之」扬。二门嗟美，九族怀方。宜保遐历，膺永无疆。□□」不吊，落景未央。空芬丘陇，虚映岩岗。亲爱□□□」子攀伤。河南沁阳出土。现藏沁阳县博物馆。
【志盖】沧州刺史王僧墓志铭
【铭文】维大魏天平三年岁次丙辰二月壬申朔十三日甲申故龙骧将」军谏议大夫赠假节督沧州诸军事征虏将军沧州刺史王僧墓」志。君姓王，讳僧，字子慎，沧州浮阳饶安人也。其先蔚炳，弗复」重详。显祖有功汉室，剖符东夏，仍因家焉。曾祖衮，〔注〕以大魏太常」年中除建威将军北平太守。祖清，少履庠门，以清贞自处，洪鉴雅」粹，不以世事径怀。故刺史张儒辟为茂才，昂然不拜。父愿，以真君」年中黄舆南讨，策功天府，除平远将军步兵校尉。在政未几，功名」显署，不幸如卒，赠东平郡。君洪源渊邈，眇若嵩峰，禀质琼根，湛如」沧海。故童年志学，声播稚齿，游心八素，必以礼义为任，汪汪焉弗」可量也。以正始年中除荡寇将军殿中将军。后以清显之任，实归」才令，庙算之功，良复懿望。神龟年中，冀土不宾，民怀叛扈，命将出」师，扫除逋秽。以君才优器秀，召为都督。辞不获命，遂乃拥麾东指，」群凶奔竞，埒鼓始交，贼徒冰溃。正光中，除清州高阳令。未及下车」而芳风亟闻，不俟期月而民知且格。虽鲁恭之在中牟，密子之治」善甫，无以过也。俄迁白水太守，招慰酋渠，令塞外无尘，抚孤矜寡，」廓清汉右。后除龙骧将军谏议大夫。宜保颐年，享兹遐授，岂图不」吊，奄摧良木。春秋五十八，天平二年三月十日薨于平阳。窆于饶」安。赠假节督沧州诸军事征虏将军沧州刺史。于是闾里恋景行」之潜徽，悲灵踪而思结。乃作铭曰：」邈绪蝉联，远奚绵苌，弈叶载德，踵世传芳。惟君绮日，薀宝怀璋，年」始强仕，朗秀垂芳。而彼兰桂，载馥载香，比之秋月，影嘱唅光，状之」冬日，晖景攸长，春风始昫，奄摧严霜。回翔凤罕，翻飞下国，视民轨」义，咸班礼则。云柯渃彩，颂声由勒，景行孤存，魂兮潜默。雕兰折玉，」摧贤坠德，翠木霜枝，哲人维克。白杨初殖，松栝始生，幽钩永闭，闇」室未更。黄泉多晦，蒿里不明，晓夜未央，路断人行。北京图书馆藏拓
　　【注】志中墓主曾祖名及祖名均为另行补刻，字迹草劣。
【志盖】无
【铭文】夫人姓张，讳玉怜，齐国西安人也。父庆□，」本国大中正。深源峻远，冑自炎皇。子房处」汉，秩穷衮命；茂先在晋，位实台铉。自兹已」降，龟组相寻。夫人幼而明惠，容德绝伦，」孝敬自天，贞风内润。事父母以孝谨著称，」抚弟妹以仁惠垂问。笄年既及，为文贞侯」所娉。事舅奉姑，懃孝有闻。承郎接妹，婉顺」见美。故以流誉于乡党，传芳于州闾矣。文」侯少宦，夫人留居奉养，温清视膳，廿余载。性不姤忌，寤寐思贤，抚视庶子，同之自生，」降恩厚泽，平等无二。正光二年，入朝长信」宫，引见显阳殿。神仪伟穆，进止闲庠。皇太」后为之动容，叹曰：令问令望，如珪如璋，其」此妇之谓乎。夫才于朝，妻贤于室，顼在一」房矣。孝昌中，文侯薨徂。子女茕稚。夫人慈」抚训导，咸得成立。居家理治，严明著称。推」尚佛法，深解空相，大悲动心，惟慕慈善，闻」声见形，不食其肉，三长六短，齐诫不爽。福」善徒施，上天不吊。以魏天平三年正月乙」□奄焉薨逝。道俗行泣，少长进慕。亡上之」痛，异口同音；人百之谣，朝野佥咏。呜呼哀」哉！粤四年二月丙寅合葬于黄山文侯之」□陵。谨述余芳，传美金石。其辞曰：」女德幼成，妇容夙彰。金□禀洁，令问令」望。如日之曜，如兰之芳。兰芬□何，芬似桂」林。峨峨贞峻，婉娈德音。有信有行，如玉如」金。金玉惟何，含弘清慎。四德□炳，慈明内」润。烈烈贞覶，温温婉婉。顺顺如□，□□□□。」白日照照，长夜攸攸。如何奄忽，□□春秋。」□仪永沦，余芳空留。山东临淄出土。见《考古学报》一九八四年第二期《临淄北朝崔氏墓》。
【志盖】无
【銘文】有魏使持節冠軍將軍濟州刺史崔使君墓誌銘」君諱鷫，字彥?。清河俞县人也。梁郡府君之第二子焉。」玄源殊轨，着不朽于遐龄；盛德深庸，显丕业于方册。至」如苴茅锡土，分命司邦，信以弈叶传徽，蝉联终古。君立」志种〔注〕年，道隆弱岁，温仁博敏，取誉当时。年廿三，起家益」州冠军府长流参军，荡寇将军，又除本州岛别驾。翼赞之」美，藉甚有声。康此沧隅，王祥非能独美。即授司徒府城」局参军，寻授徐州骠骑，齐王府仓曹参军。彭城边镇，金」帛盈积，水清玉洁，丝毫无犯。府解，授轻车将军，太尉汝」南王录事参军，又转记室参军事。府解，除护军司马。君」涉历众官，克潭民誉。方履台阶，缉衮阙，而与善希微，辅」仁绵邈，逸步未移，康逵已尽。春秋卌三，武泰元年四月」十四日终于京师。册赠使持节冠军将军济州刺史。便」以天平四年二月丙寅朔十九日甲申窆于先君旧兆。一」二亲友，望岩皋而叹息，睹行奠而增抽，敬镌幽石，以志」徽猷。其铭曰：」亹亹泱风，攸攸姜水，浚渚」湍流，发源兰涘。兹庆效灵，世载其美，如月之晖，如离之」咎。孝友闺门，在朝清慎，人谋克中，朋交能信。若彼层墉，」窥斄累刃，宽雅夙成，上斯鄙?。杳杳灵途，遥遥天道，庆」善靡酬，熙融徒皎。楚丧明珠，钟山坠宝，爰弃照明，奄同」秋草。言惟衿绋，睠此龙?，徂辕如慕，还轸如疑。炉灯已」灭，泉户停扉，一从长夜，幽露无晞。山东临淄出土。见《考古学报》一九八四年第二期《临淄北朝崔氏墓》。
　　【注】种，当为冲字。
【志盖】阙
【铭文】魏侍中大司马华山王妃故公孙氏墓志铭」祖顺，字顺孙，给事中义平子。」夫人河南长孙氏。父讳寿，字敕斤陵，散骑常侍左光禄大」夫都督秦雍荆梁益五州诸军事征西将军东阳汍池镇」都大将征东将军都督青州诸军事青州刺史蜀郡公，谥」曰庄王。」父冏，字九略，大鸿胪少卿营州大中正使持节冠军将军」燕州刺史义平子。」夫人河南长孙氏。父讳遐，字乐延，使持节抚军将军衮秦」相三州刺史。」妃姓公孙，字甑生，辽东襄平人也。年廿七，降嫔侍中大司」马华山王元孔雀。凡生二男一女。天平四年岁次丁已六」月乙丑朔十九日癸未寝疾薨于魏郡邺县敷教里。春秋卅七。即以其年七月甲午朔十六日己酉卜窆于邺城之」西，武城之北。乃作铭以志之。其辞曰：」修风郁气，丽月游光，藉庆辽部，擅美燕方。凝华戚里，烈望」衡乡，诞兹婉淑，●彼端庄。处穆女容，出昭妇德，立行柔敏，」秉心渊塞。习礼明诗，鉴图访则，政洽闺壶，化流家国。道尚」曹孟，德迈樊妫，好和琴瑟，契合埙篪。七仪如矩，四训成规，」清晖方远，仁善载驰，白珩或毁，骊珠不固，倏若朝菌，溘似」晨露。陇首恒昏，松阿不署，聊志玄石，终期大暮。北京图书馆藏拓
【志盖】阙
【铭文】君讳雅，字兴贤，勃海条人。缔构已降，道被功成，中叶而来，绾金曳〔注一〕紫。固以婵」婕千祀，世不乏贤。祖衮州使君，大器高名，郁为时杰。考乐陵府君，璞玉浑金，」年不侍位。载德余庆，俄然有归，秀子异才，荣〔注二〕乎继轨。君禀孝成本，体仁为质，」总角之岁，见叹龙门。未待砻砺，自曰倾都之宝；不揉而直，视假金羽之功。若」乃十翼九变之精微，除三辩五之幽奥，非似学知，殆自天启。至于惠子连车，」南游累载，三余之隙，一以贯之。器高望远，公卿注目，辟书首降，好爵是縻。景」明中，释褐司徒行参军，转员外散骑侍郎，仍除厉威将军郢州征虏府录事」参事，入除给事中，仍加宣威将军，徙司徒录事参军。熙平中，除定州抚军府」长史。刷羽来翔，屡更出内，临以高明，咸着遗美。姿仪俊伟，风神简畅，土不眩」物，学岂为人。怀道自居，安于澹薄，荣利之际，意忽如也。自巾褐未舍，薀兹远」致，宦升名立，大量方酋。每狱讼牵连，文簿堆积，片言暂目，箫然无拥。应机如」响，临谋则断，从善不或，询古折疑。凡所策名，风謇独立，率性清白，义而有取。」博识旷览，多能好奇，有问必该，施无不可。至夫尊贵满堂，民英溢座，谈天人」之际，攉区俗之表。枢机暂吐，名言致叹，简至所，得王卫咨嗟。加以章咏绮合，」属兴清远，有可异贵，良非一端。晦能藏器，遇适便已。不持识远惊近，未以神」高忤俗。率由旧章，动可师范，所谓伊人，邦之桢干。方当骋彼大途，矫迹云雨，」入阊阖〔注三〕而高视，步玉岑以顾眄。曾不中路，遽顿高踪，有志无年，知音轸悼。以」熙平四年遘疾卒于孝义里，年卌四。逮天平在运，帝道昭明，念旧惟贤，笃终」追远。有诏：定州前抚军府故长史高雅，地华望美，器度闲正，历任周行，实」着声绩。志业未申，早随化往，宿草芜蔓，松槚成阴。言念幽垄，有怀追悼，宜加」褒锡，以慰沉魂。可赠使持节散骑常侍都督冀州诸军事平北将军冀州刺」史，谥曰贞。以天平四年十月壬辰朔六日丁酉即安于孝义里。思所以」播扬盛烈，贻之后来。乃作铭曰：」大风之后，世德为门，爵以才茂，贵由道存，贞康秉哲，作范后昆，光光祖考，民」立谣言。投玉产玉，桂实生桂，积德所锺，弱成早慧。学启坚高，词穷典丽，慕蔺」希颜，合符拟契。昌我家风，茂祉方融，匪求于外，英声在躬。树茂禽往，壤集峰」崇，眷言入仕，誉满诸公。或往或来，历选而举，秉笏箫散，曳〔
注四〕裾容与。爱留赵比，〔注五〕风驰南楚，蔼蔼槐阴，六贤斯处。有兹高价，日改朝衣，大言何立，显禄方归。才」明罕遂，报与多违，何言火镜，灭照沉辉。生者若浮，视非可久，人一有言，德为」不朽。葳　文物，箫条原阜，短晨不，深夜方厚。其年岁次丁巳。
【志侧】夫人河内琅琊王司马金龙之孙，豫州刺史悦之长女，字显明，」年卌九。」大女孝明，皇帝嫔，字符仪，年卅二。」第二息镇东府骑兵参军讳德云，字仲武，年廿一。河北景县出土。见《文物》一九七九年第三期《河北景县北魏高氏墓发掘简报》。
　　【注一】【注四】曳，志石原作电。
　　【注二】荣，志石原作●，疑为荣讹。
　　【注三】阖，志石原作●，当为阖讹。
　　【注五】比，当为北误字。
【志盖】魏故司」空公张」君墓志
【铭文】魏故司空公衮州刺史张君墓志铭」祖晖，辅国将军天水太守特进中书令。」父德，使持节都督冀沧殷三州诸军事中军将军冀州刺史。」君讳满，字华原，南阳西鄂人也。汉相留侯之苗裔。君幼挺黄中，早播眸照，经目必记，历」耳不忘，求籍人间，阅书肆里，不知雨风，岂悟坑穿。遂能学穷坟素，才单辞藻。由是响振」雒中，声高许下。九贻府辟，五来州召。君方结绳为枢，编蓬起室，逡巡王命，优游翫道。属」勃海王权众晋川，东出釜口，梦想才良，同兴霸业。君以家贫毋老，义无择官，怀刺投袂，」委质幕府。登蒙引纳，驩然若旧，虽魏王徒跣而接子远，沛公摄服以礼食其，比事校情，」无以过也。兼骠骑法曹参军，换平远将军奉车都尉。窦固因季舅而居之，曹植乃仲弟」而不可。转仪同开府中兵参军，掌管记。文同宿构，辞并立成，托乘后车，侍谋帷幄。群凶」告殄，巨祸云亡，诚无先登后拒之效，信有文墨□笔之劳。锡土新城县开国，食邑五百」户。朝廷除王丞相，君亦寻补府属。元瑜以文章见征，子通由博识致命，言之此授，非君」莫允。妖寇作逆，猬聚咸阳，相公尔日亲乞征讨，天子降敕诏王罢行。公私路阻，间谍」未至，欲事动发，先须访采。昔仲华前军入秦，君叔太中伐蜀。即除君前将军太中大夫，」乃令驰驲，觇彼形势。君径到贼所，宣其祸福。逆党守迷，终然莫反。寻即报命，具陈事机，」千陕尽地，久渊聚米，掌内目中，一何相类。俄迁卫将军右光禄大夫加散骑常侍丞相」长史。子尼被留，后事皆委；季才见仗，庶无反顾。今昔假异，准况宁殊。未几，从骠骑大将」军。杜茂勋降五校，刘隆绩复三齐。右以功格一代，德流万古，当时縻此，犹用为荣，而君」来践，实符物望。建忠王万俟普拨，既等隗嚣，据河西以狼顾；又似孫淵，跨遼東而?張。」命师日损，诱之不复，散则天下清夷，聚则远迩鼎沸。以君语通书革之国，言辩刻木之」乡，遂轻传告晓，示导成败。雾解云除，翻为我有。爵移郡公，位转特进。贾复谢执金吾，傅」喜辞大司马。褒龙盛德，始登兹授。酬君庸烈，方之更美。太山崄岨，瑕丘空旷，朝野推择，」佥议攸属。除衮州刺史，余悉如故。君褰帷陈礼，下车布政，放囚赴期，逃吏伏罪。伯达旧」临斯部，文行昔莅此蕃。悬床癈杖，足相陵乱。方当逐扶摇而高翥，循康衢以遐征，此理」茫昧，云亡奄迫。天平四年五月九日薨于州解。其年十一月十二日葬在山陵北。」诏赠使持节侍中都督恒定幽燕四州诸军事骠骑大将军恒州刺史司空公尚书左」仆射。陵谷或易，名德无穷，且雕且琢，粗记余风。其词曰：」汤汤汜水，蔼蔼谷城，奉履标敬，见石知灵。累仁为本，积德相并，世数虽远，继踵公卿。若」人桀出，是曰民英，清规素范，雅操端贞。勤如映雪，厉如聚萤，遂拾地芥，宁存满瀛。赋政」六条，扬□千室，飞蝗莫反，去珠还出。西景儵徂，东川更疾，一随化往，万事长毕。送我何」行，龟书□□，白日苍茫，佳城郁律。先后几何，古来非一，税驾于此，松风萧瑟。」谥为恭惠。北京图书馆藏拓
【志盖】大魏征北将」军金紫光禄」大夫南阳邓」恭伯夫人崔」氏之墓志铭
【铭文】夫人讳令姿，清河武城人也。魏中尉琰」之后。曾祖乔，宋清河太守。祖灵之，广川」太守。父延伯，清河太守。芳源降自圣」烈，徽兰茂于海岱。琼叶炳日，宝萼腾霄。」夫人禀气庆绪，姿德挺月。风婉早着，幼」嘉礼合。方轨仪永室，殖繁门令，而天不」佑善，殃灾谬集。春秋廿有九，以武泰元」年三月卅日卒于第。天平五年太岁戊」午正月辛酉朔一日辛酉窆于历城县」荣山乡石沟里。昏霞沃●，青罗变尘。痛」春光之坠曜，悲明镜之中毁。镌石图劳，」寄哀千祀。乃作铭曰：」窴窴造世，殒善若流，琼山始葩，昏霜已」收。皎皎素风，落落明月，埋芳万寻，金声」谁发。寒柏摧兰，哀鸟悲阙，山河易裁，痛」音难歇。山东济南出土。见文物》一九六六年第四期《济南市东郊发现北魏墓》。
【志盖】阙
【铭文】大魏比丘凈智师圆寂塔铭」夫佛教远讫，自西徂东，普天率土，」咸与企仰。良以至道无上，括六合」而靡遗；堂奥可窥，摄众生而迅悟」也。凈智师以太和六年戒念奉佛，」超神尘壤。藐衣冠之藻绘，契禅院」之通灵。是以河雒沙门，识解无此」敏慧；邺都缁侣，讲贯逊其静深。春」秋七十有三，于元象元年四月十」一日，圆寂于隆虑山摩云峰下凈」室。诸檀越建●一?。永怀高洁，丧」挹古芳，莲花凈土，贝叶上乘。时华」淹苒，□释迦其再生；日月递辉，怅」如来其何逝。陵苦有迁，佛国久在。」铭曰：」法力幽邃，超生众妙，降龙纬神，伏」虎证道。至德无为，广慧深造，一旦」圆寂，云烟去邈。建兹显墣，卓然物」表，以寄高瞻，日星炳耀。北京图书馆藏拓
【志盖】素面无文。
【铭文】魏故镇远将军秘书郎中崔君墓志铭。君讳混，字子元，东清河鄃人也。黄门文贞」侯之长子。启浚源于姜川，肇崇基于大岳，宅四履以建侯，垂大风而一变。若夫弈叶」冠盖之华，积世累仁之美，谅已备于往牒，在兹可得而略焉。君挺质蓝田，抽根兰薄，」温貌芳资，自然昭远。幼聪敏，爱经史。为山不倦，学海忘疲，艺尽琱龙，术穷炙輠，摛文」缀翰，绮丽金晖，鲛泣行间，蚌开勾哀。加以风神俊爽，言吐闲华，早擅休声，夙播令誉。」故太常袁翻，文贞侯之友也，俱以高才懋德，文会相知。契协尹班，交同李郭。孝昌中，」翻临齐岳，辟君为主簿。受署未几，因使还京。翻致书于文贞侯曰：贤子此段入洛，所」谓蛟龙得云，而非复池中物也。君随忧游京里，专翫丘坟，垂帘一室，裁通三径。始逾」弱冠，祸延陟岵。君丧毁病，肌削形存。虽及授琴，余哀尚切。永安二年拜秘书郎。寻被」中诏，参史渠阁。后除镇远将军。时尚书李神俊，亦先侯之故交，亲唯舅族，职预诠衡，」水镜攸归，人伦宗慕，雅悦于君，方相申廌。寻值孝庄失御，天步仍艰。君以介●圣善，」温清有阙，于兹挂帻，归养故乡。燧木未移，坤晖奄晦，感风树之永夺，痛顾复之长●。」绝食连朝，殆将灭性，饮粥频年，几致伤生。孝诚之感，飞走苹心，虎鹿同游，鹰雉共宿。」天平之季，王略未康，雾委崤秦，氛结荧郑，亭烽夜举，传鼓朝闻。海代之间，地牟百二，」山川险固，势侔西京，负阻乘间，纷或易起，忽有群凶，密图不逞，以君德望既重，物情」所属，希藉声援，潜来推逼。君时在疚，守侍几筵，事出不虞，变起虑外，造次之间，未能」自拔，遂被推迫，低眉寇手。然泣临如常，缞绖不解，径踰信宿，方免豺狼。虽妖丑寻散，」大宥继敷。然君操烈冰霜，心贞松玉，慕鲁禽之高情，追齐歇之清节，忧闻伐国，耻见」燕封。况被逼匈人，欲谋非义，亏盛德于当年，替淳风于先轨。遂乃饮粒不?，声泣相」继。宗姻妻子，靡能开喻。以元象元年二月五日奄至物故，时年卅四。卫赋乘舟，未过」此哀，秦言黄鸟，岂俞新痛。粤以其年十一月五日庚申迁窆于本邑黄山之旧茔。嗟」行尚感，宁况亲知。滦水浸润，周墓以崩。牧火既遗，秦坟用毁。陵谷非恒，金石唯久。勒」述余芳，垂之不朽。其辞曰：攸哉世禄，胤自炎皇，典岳伯夷，唯师以望。族宗唐后，膺」梦周王，自兹而降，弈世载昌。高冠长组，玄衮朱裳，供荷折薪，并构基堂。笃生伊子，玉」闰金相，叡心?涌，逸思霞张。节均王展，孝等丁姜，家理克治，乃陟官方。曾未贵仕，邈」此不藏，如何烈感，遂致云亡。哀深二子，痛甚三良，铩翮高云，顿足遥庄。长●昭世，永」即玄房，松原深迥，杨野寒荒。春团湛露，秋结霏霜，泉扃一晦，千祀未央。生荣行立，没」贵名扬，故镌幽石，用纪清芳。夫人南阳赵氏。父遐使持节车骑将军豫州刺史」牟平县开国伯襄公。亡祖敬友，字仲礼，本州岛治中梁郡太守。夫人平原刘氏。」父休，宾宗，宁朔将军幽州刺史。亡父鸿，字彦鸾，使持节都督青州诸军事度支尚」书镇东将军青州刺史文贞侯。夫人同郡张氏。父庆之，本郡中正。」六年四女婉恋年二〔注〕山东临淄出土。见《考古学报》一九八四年第二期《临淄北朝崔氏墓》。
　　【注】末行已泐，仅可辨识此八字。
【志盖】阙
【铭文】魏故使持节侍中都督定冀相殷四州诸军事骠骑大将军定州刺史尚书令仪同三司文静李公墓志铭」君讳宪，字仲轨，赵国柏仁人也。自姬水开原，商丘肇构，或以感梦垂范，或以非道无名。世复公侯，门兼将相。长澜写而不竭，」□叶布而弥芳。大父太尉宣公。位隆庶尹，功高列辟，故已流美笙镛，图烈尊鼎。考安南使君。陪游博望，侍讲金华，惠民辟国，」□存旧老。公禀川岳之秀气，资辰昴之上灵。琬琰积而成德，珪璋达而为宝。仪制瑰华，音神秀彻，仁惠由已，孝友自天。言为」□的，行成规矩，业备齐韩，辞兼郑卫。落落有千刃之姿，堂堂成万夫之目。初在庚寅，遘家多难，事切赵孤，获全鲁保。有容汲」□，□义忘身，慕程婴之高范，怀李善之忠节，恩斯鞠我，同群虎狼。虽事穷人迹，而年周天道。忠而为戮，卒逢宽政，遗薪复荷，」□□还兴。年十有二，为秘书内小。投刺公卿，拊尘街巷，等伟器之倾坐，同璧人之迻市。高皇深加宠异，礼秩稍增，及尔同」□□而不逮。年十七，继立为濮阳侯，寻除散骑侍郎。既德随年上，亦位逐恩隆，入参帷席，出倍舆辇，绸缪枢禁，左右生光。属」养礼云及，念切闾井，始露丹衿，终回白日。乃除建威将军赵郡内史。怀组下车，衣绣从政，化同春气，泽侔时雨，枳棘靡遗，灌」蒲自息。非直广陵兴颂。襄阳作歌而已。及将巡五岭，亲御六师，慕府上寮，事归佥属。乃征为大将军长史，寻除吏部郎中。以」忧去任。复征为太子中庶子。公孝思天至，羸顿过人，屡表求哀，久不获命。既而　一人在天，百官总己，司辖朝端，任殊往日。」征为尚书左丞。复固辞不起。后除骁骑将军尚书左丞，未拜，乃除吏部郎中。经综流品，抑扬雅俗，草菜自尽，隐屈无遗。转司」徒左长史，守河南尹。外家贵臣，旧难为治，而水火兼行，韦弦具举，曾未期月，风化有成。狱犴萧条，桴鼓虚置。邵公流称于前，」音徽不远；子华垂誉于后，芳尘在目。出为使持节都督衮州诸军事左将军衮州刺史。先之简惠，重以廉平，缝掖相趋，弦歌」成韵，风动云行，无思不偃。褰帷从事，远未为匹；露衮酬庸，讵云能拟。既而萋斐内构，瘢疵外成，反顾三河，龙门日远。未动终」穷之叹，故绝行乐之辞。酌醴焚枯，高□古昔。以诗赋为锦绮，用经典为膏腴。处常待终，不从流俗，阖门靖轨，十载于兹。既体」中庸，时来不逆。乃为光禄大夫，银章青绶。属西戎滑序，猬起狼顾，玉石靡分，芝藋同尽，陆海神皋，化为巢窟。自非政同豹产，」谋协方邵，无以作镇陵辅，式遏艰虞。加安西将军，以本官作雍州事。未几，征为抚军将军，七兵尚书。龙渊砺而渝明，江海酌」而难竭。台阁不理，于此有归。转镇东将军。于时长蛇荐食，凭陵南鄙，孤亭远戍，所在到县。徐州刺史元法僧窃邑与贿，策名」境外。朝廷乃眷东顾，日昊忘?，以公为征东将军东讨都督。清济河如拾遗，举彭沛于覆手。皆奇闻并立，声实俱行。所以役」未踰时而功不世出。寻除使持节都督扬州诸军事征东将军扬州刺史淮南大都督。梁氏举吴越之众，堙桐柏之流。刀斗」沸于堞下，艕歌起于城上，负户而汲，易子而炊，□□丸积，势若棋累。国家经营内难，非遑外图，故载离寒暑，而终于沦陷。吴」人雅挹风概，义而还之。乃盘水牦缨，自拘司败。虽蘗异人生，而祸从地出。知与不知，莫不衔涕。时年五十八。惟公志识贞远，」器扃淹峻。昭冥不改其节，风雨无异其音。耕道猎德，枕仁藉义。熹怒不形于色，得丧俱遣于怀。不谄不骄，无怨无●，资仁成」勇，移孝为忠，周于御己，达于从政，故以德秀生民，声动天下。而报善无征，云亡奄及，道消遂往，逝水不归，运开追复，幽泉已」闭。乃赠使持节侍中都督定冀相殷四州诸军事骠骑大将军定州刺史尚书令仪同三司，谥曰文静，礼也。虽复赐地城傍，」陪陵有托，思乡动梦，归本成礼。越以元象元年十二月廿四日合葬于旧墓。昔胡公有铭棺之义，熙伯著书版之辞，故敬述」徽范，贻诸长世。其铭曰：」岩岩秀岭，浩浩丰原，既称世禄，亦号儒门。扬风上绪，播美来昆，文武不坠，风俗犹存。此德山川，资明象纬，道虽日损，学乃□」费。非齿而尊，舍爵而贵，艺贯邹鲁，声传梁魏。抟风上运，骧首高驰，终年四转，卒岁三移。高冠岌岌，骈组陆离，回顾敌齿，傍望」肩随。牧州典郡，化成期月，来仪少阳，实应佥曰。官方务本，动为功伐，东建旌麾，南专鈇钺。方期难老，永作栋梁，逶迤衮职，邦」家之光。斯望既舛，如何彼仓，老少有恸，朝野悲凉。葬等反周，魂同思沛，风翼归幰，云承还盖。鷩冕加荣，龙旗追会，泉门长掩，」芳尘永壒。」夫人河间邢氏。父肃，州主簿。」长子希远，字景冲，州主簿，少丧。子长钧，字孝友，开府参军事。第二子希宗，字景玄，散骑常侍中军大将军出后（下残）」第三子希仁，字景山，辅国将军中书侍郎。第四子骞，字景让，散骑常侍中军将军殷州大中正。」第五子希礼，字景节，征虏将军司空咨议修起居注。」长女长辉，适龙骧将军营州刺史安平男博陵崔仲哲。父秉，司徒静穆公。第二女仲仪，适冀州司马勃海高（下残）」侍御史。第三女叔婉，适衮州刺史渔阳县开国男博陵崔臣。父逸，廷尉卿。第四女季嫔，适司空公安乐王（下残）」铨尚书左仆射武康王。第五女稚媛，适骠骑将军左光禄大夫荧阳郑道邕。父琼，青州刺史。」希远妻广平宋氏。父弁，吏部尚书。孙祖牧，字翁伯，太尉外兵参军。长钧妻河南元氏。父孟和，司空公。（下残）」谭亮，开府参军事。第二孙谭德。第三孙摩诃。第四孙毗罗。孙女迎男。」希宗妻博陵崔氏。父楷，仪同三司。孙祖升，字孝举，司徒参军事。第二孙祖勋，字孝谋。孙女祖猗，适安（下残）」希仁妻博陵崔氏。父孝芬，仪同三司。孙伽利。第二孙黄父。」骞妻范阳卢氏。父文翼，开府咨议。孙女宝信。」希礼妻范阳卢氏。父文符，正员郎。孙僧藏。」祖牧息白石，僧德。女阿范。北京图书馆藏拓
【志盖】阙
【铭文】魏故假节督齐州诸军事辅国将军齐州刺史高公墓志铭」君讳湛，字子澄，勃海涤人也。灵根远秀，启庆兆于渭川；芳德遐流，宣大」风于东海。作范百王，垂声万古者矣。故清公势重，郑伯捐师；元卿位尊，」管仲辞礼。皆所以让哲推贤，远明风轨。祖冀州刺史勃海公。文昭武烈，」望标中夏，惠沾朝野，爱结周行。考侍中尚书令司徒公。英风秀逸，俊气」云驰，虬顾帝乡，威流宇县。君禀庆绪于绵基，挹余澜于海澳。幼尚端凝，」长好文雅，非道弗亲，唯德是与。逍遥儒素之间，纂申穆之遗风；徘徊文」史之际，追牧马之逸藻。至于凭春洒翰，席月抽琴，迈昔哲以孤游，超时」流而独远。熙平启运，起家为司空参军事，转扬烈将军羽林监。天平之」始，襄城阻命，君文武两兼，忠义旧发，还城斩将，蛮左同归。朝廷嘉其能，」缙绅服其义。假龙骧将军行襄城郡事。君着绩既崇，赏劳未允，寻除使」持节都督南荆州诸军事镇军将军南荆州刺史。于时伪贼陈庆，率旅」攻围。孤城独守，载离寒暑，终能克保边隍，全□民境。复除大都督行广」州事。享年不永，春秋卌三，元象元年正月廿四日终于家。皇上动哀，」能言洒泪，乃有诏曰：故持节都督南荆州诸军事假镇军将军扬烈」将军员外羽林监行南荆州诸军事南荆州刺史当□大都督高子□」识用开敏，气干英发，权摄蕃翰，诚效克宣。临难殉躯，奄从非命。言命遗」绩，有悼于怀。宜申追宠，式光往烈。可赠假节督齐州诸军事辅国将军」齐州刺史。粤元象二年十月十七日迁葬于故乡司徒公之茔。千秋易」往，万古难留，故镌石泉门，以彰永久。其词曰：」丹虬降祉，姜水载清，大人应期，命世挺生。垂竿起誉，罢钩流声，经纶宇」宙，莫之与京。胤司下蕃，公衡上宰，既显营丘，复标东海。四履流芳，五城」降彩，繁柯茂叶，传华无改。伊宗作辅，忠义是依，清荡昏雾，横扫尘飞。日」月再朗，六合更晕，玉帛斯集，福禄攸归。仁寿无远，积善空施，风酸夏草，」雾结春池。昆山坠玉，桂树摧枝，悲哉永慕，痛矣离长。北京图书馆藏拓
【志盖】阙
【铭文】魏故使持节侍中都督嬴幽营三州诸军事骠骑大将军营州刺史尚书左仆射太尉公清苑」县开国公公孙公墓志铭」公讳略，字永略，辽东人也。疏源姬水，辰流公邑。鞅以作法富秦，弘以钦贤光汉，世载簪裾，事传」方册。祖格尚高整，令望有千里之姿；父风流典雅，惠性兼五行之目。公体四时之元气，总三光」之通精，墙宇标旷，神采凝远，怅鸿鹄以大息，顾燕雀而罔窥，道架丘陵，志清天下，矫身思为弓」矢，持仁义为骂〔注一〕绊，立心坚于铁石，听言乐于鼓钟。至于专对通人，逢迎长者，既解袭而见重，亦抚头而载叹。游必部伍，量未能俦，戏书星辰，岂宜相匹。及投分师友，综意儒术，贯五经之异馔，」讨六艺之喉襟，笔力如神，口才惑鬼，故以发颖上京，声流远国。起家为侍御史，绣衣直指，骢马」高骧。郑据之当官举奉，何桢之世称平理，自此言之，有兼其德。释巾奉朝请，敕补直斋散骑侍」郎，在员外。俄转给事中，领直后。仍迁羽林监，加威远将军直寝。而紫殿神严，彤庭弘敞，翼卫之」重，在已兼焉。复为直阁将军领乘●令。正光之始，汧陇跋扈，三辅五陵，鞠为茂草。诏充八使，宣」劳西方。还除武御将军，监骅骝令。而荆蛮狼戾，万里重山，傲法侮吏，历世云久，屠村害邑，有切」民患，兴言薄伐，实伫英规。乃兼右卫将军，应机致讨。公妙识三术，深通十守，明动静之□，体开」塞之节，下车谢蛙，投醪醉士，感断头裂腹之勇，战握炭流汤之卒，随方奋击，所向漼然。赵充自」是，缅惭上代；马隆功速，远愧此时。饮至册勋，科奉三百户，开国子。会壮帝王升表匈，金镜在」握，龙潜代邸，凤隐历山，天眷爰钟，人谋未赞。公深睹叶书，早悟云气，托身结附，谒诚委质，勋参」世极，绩厕●〔注二〕河，建社清苑，食县之邑一千三百户，改授安西将军银青光禄大夫，后迁抚军金」紫，从班例也。其年延光禄勋卿兼右卫将军，寻加车骑将军右光禄大夫。戎禁务切，非才莫与，」复为左卫将军仪同三司加散骑常侍。越六官而为长，眷三事而比贵，兖阙赖以云补，庶寮仰」其成则。普泰元年，又增封三百户，寻除使持节骠骑大将军都督华州诸军事华州刺史，余官」如故。察山妖之诵，理亭，妇之怨。帝嗟有德，以歌奇政。及挂床来下，留椟言归，人切弃子之怨，」吏深遮道之慕。天平元年，复授光禄勋卿。襄国奥壤，任切要蕃，前临漳滏，水陆之会同归；旁趣」井邢，风云之路无远。士女充盈，冠带交错，秦称天府，未足□高，赵有地德，兹焉所重。乃□□列，」出总六条，除使持节都督殷州诸军事骠骑大将军殷州刺史，余官如故。将辞绛阙，来驾朱骖，」□帷之望未褰，市巷忽及。以元象二年四月十四日丁酉遘疾薨于邺城嵩宁里舍，春秋六十」七。朝野闻之，莫不洒泪。王人吊赗，有加恒数。追赠使持节侍中都督嬴幽营三州诸军事骠骑」大将军营州刺史太尉公尚书左仆射，谥曰礼也。公孝友基心，仁让成性，勇于行义，果于」尚德，兼公达之师表，体叔则之清通。禄厚施博，爵高忘下，门枉缝腋之宾，座满通家之少，死友」□之归骨，游客籍以为家。至于出身事主，当朝正色，火烛百寮，水镜一世，开清夷之路，塞邪柱」之门，猛均夏日，熹复春暖，守君子之，一心达支，夫之百行，信足以弼扬景化，升赞隆平矣。粤以」年十月廿九日己酉迁窆于漳水之西，野冈之东。虽立功行事，方谣于身后；而刊名泉台，冀」详于来世。其词曰：」绵绵遥绪，赫赫远系，卿相累朝，公侯弈世。□藻不绝，既温且丽，琬琰嗣兴，琳琅罔替。笃生哲人，」机悟罕伦，少经从仕，长袭缨绅。秉麾南楚，衔命西秦，迷徒识变，逆党知新，既居列棘，兼掌钩陈，」三吏奉帝，六条字民。章程缉穆，灾戾消沦，庶因积善，永享遐龄。谁谓虚爽，遽还九京，文物如在，」实从平生。薤露掩抑，蒿里凄清，悲风急树，寒草●同。谁不湮此，所贵扬名，啮棺若露，壁□□□。据《汉魏南北朝墓志集释》
　　【注一】骂，当为羁字。
　　【注二】●，疑即公字。
【志盖】阙
【铭文】魏故使持节侍中骠骑大将军太保太尉公录尚书事都督冀定瀛殷并凉汾晋建郏」肆十一州诸军事冀州刺史郏肆二州大中正第一酋长敷城县开国公刘君墓志铭」君讳懿，字贵珍，弘农华阴人也。自豢龙启冑，赤乌降祥，盘石相连，犬牙交错，长原远叶，」繁衍不穷，斧衣朱绂，蝉联弈世。祖给事，德润于身，民誉斯在。父肆州，行成于己，名高当」世。君体局强正，气干雄立，刚柔并运，方图备举。弃置书剑，宿有英豪之志；指画山泽，早」怀将率□心。起家拜大将军府骑兵参军第一酋长。庄帝之初，以勋参义举，封敷城县」开国伯，食邑五百户；除直阁将军左中郎将左将军太中大夫。帝图时意，以为未尽，进」爵为公，□邑五百，拜散骑常侍抚军将军；乃除使持节都督凉州诸军事本将军凉州」刺史假镇西将军，常侍开国如故。又为征南将军金紫光禄大夫兼尚书右仆射西南」大行台。复除使持节都督二汾晋三州诸军骠骑将军晋州刺史。又行汾州事。大丞」相勃海王命世挺生，应期霸世。君既同德比义，事等鱼水，乃除使持节都督肆州诸军」事本将军肆州刺史，又加骠骑大将军仪同三司，余如故。及圣明启运，定鼎邺宫，乃睠」西顾，权烽未息。遂以君为使持节都督郏州诸军事本将军郏州刺史，仪同开国如故。」入以本秩为御史中尉。复兼尚书仆射西南道行台加开府，余如故。式遏奸寇，镇静河」洛，复路还朝，仍居本位。君自解巾入仕，抚剑从戎，威略有闻，强毅著称。其犹高松，有栋」梁之质；类如金石，怀坚刚之性。既时逢多难，世属殷忧，群飞竞起，横流未歇。折衡行阵」之间，运筹帷幄之内。雄图庄志，与韩白连衡；将略兵权，共孙吴合契。猛烈同于夏日，严」厉等于秋霜。去草逐雀，怀鸧鹰之气；诛豺制兕，起卧虎之威。降年不永，奄从晨露，以兴」和元年十一月辛亥朔十七日丁卯薨于邺都。追赠使持节侍中太保太尉公录尚书」事都督冀定瀛殷并五州诸军事冀州刺史，余官如故。粤以二年岁在庚申正月庚戍」朔廿四日癸酉葬于肆卢乡孝义里。乃作铭曰：」淼淼长澜，岩岩峻趾，就日成德，聚星效祉。家风未沫，世禄不巳，于穆夫君，一日千里。昂」昂风气，烈烈霜威，进退有度，信义无违。行高州里。声满邦畿，抗足高骛，理隔奋飞。秉麾」执铎，南临北抚，肃清邦国，折冲疆寓。骏足未穷，逸翮方举，奄异金石，遽同草莽。眷言归」奔，有嗟临穴，荆棘方生，松槚将列。千秋万古，光沉影绝，陵谷若亏，声芳有晰。」夫人常山王之孙，尚书左仆射元生之女。」长子抚军将军银青光禄大夫都督肆州诸军事肆州刺史元孙。妻骠骑大将军司徒公元恭之女。」世子散骑常侍千牛备身洪徽。」妻大丞相勃海高王之第三女。」次子肆州主簿徽彦。」少子徽祖。北京图书馆藏拓
【志盖】阙
【铭文】兴和二年闰月廿」一日齐州太原郡」祝阿县安东将军」前山庄县令郗盖」族铭。北京图书馆藏拓
【志盖】阙
【铭文】兴和二年九月十」三日太原王显」庆墓记。北京图书馆藏拓
【志盖】阙
【铭文】闾仪同墓志铭」公讳伯升，字洪达，河南洛阳人也。昔大电启祥，寿丘生圣，贻厥繁茂，代雄朔」野。高祖即茹茹主之第二子。率部归化，锡爵高昌王，仕至司徒公。曾祖」袭王爵司空公，赠司徒。祖齐州，器业渊长，郁为时望。父仪同，风德淹远，道被」衣冠。公禀灵秀气，资庆岳神，体度闲凝，识理清畅，磨道德以成行，率礼乐以」田情，积和顺于胸中，发英华于身外。加之孝友淳深，温恭亮直，亭亭共白云」等洁，肃肃与清松竞爽。闾里钦其仁，朋侪慕其德。初以名公之冑起家，除散」骑侍郎，在员外。仍转司徒任城王府记室参军事，徙司空府清河王功曹参军事，除白水太守，不拜，仍敕为三门都将，转司空属。正光中，除渭州刺史，不」拜，仍为谏议大夫。建义初，拜给事黄门侍郎，敕为京西慰劳大使，除司空长」史兼大鸿胪卿，转太尉长史，迁散骑常侍本国大中正。君文武兼资，雅于从」政，爰自弹冠，任径出处，声芳藉甚，所在流誉。隆年不永，以兴和二年五月寝」疾，薨于馆第。皇上嗟悼，群后摧伤，赗赠之典，每加恒数。有诏追赠使持节都」督冀州诸军事骠骑大将军冀州刺史仪同三司，中正如故。」惟公器怀通济，风力酋举，忠为令德，仁实行先，善始令终，自家形国，徽猷克」茂，人无简言。方当论道太阶，赞礼东岳，遥涂未尽，峻轨遽沦。悲夫。粤以兴和」二年十月葬于邺城西南十八里。式铭玄石，永播芳尘。其词曰：」阴山峻极，瀚海滢渟，昌源不已，世载民英。司徒桀立，夙播奇声，仪同嗣美，高」视上京。于铄君公，克传家风，清徽外映，谦顺内融。神衿独远，逸气孤冲，岂徒」邦彦，抑亦人雄。爰初濯缨，薄言入仕，齐踪骥騄，连阴?梓。在玄能素，为而不」恃，未尽东隅，遽沦西汜。卜云其吉，将窆泉门，皇慈已降，盛礼斯繁。松槚方合，」铙吹暂喧，贞芳永谢，虚谥空存。」魏故仪同三司闾公之夫人乐安郡公主元氏墓志铭。」公主讳仲英，河南洛阳人也。显祖献文皇帝之孙，太尉咸阳王之女。禀祥」星月，毓采幽闲，风德高华，光仪丽绝。年十有五，作嫔闾氏。女节茂于公宫，妇」道显于邦国。永熙在运，诏除女侍中。倍风闱壸，实谐内教。而余庆不永，春秋」五十五，兴和二年二月十五日薨于第。粤十月廿八日合葬于此。乃裁铭曰：」春秋迭运，昼夜相催，年浮世短，树竫风来。山门一固，松柏行摧，幽芬长往，堕」泪空哀。北京图书馆藏拓
【志盖】无，砖质。
【铭文】兴和三年正月廿九日，瀛」州河涧郡中水县民」范思彦铭上记。」有灰，并有炭」为记。北京图书馆藏拓
【志盖】无
【铭文】□军将军静境太都督散骑常侍方城子祖子硕妻元氏墓铭。」夫人姓元，字阿耶，河南洛阳人也。恭宗景穆皇帝之玄孙，济阴」靖王之长女。枢光启圣，导鸿源于姬水；神雾感应，构峻极于灵」山。配天光宅之功，本枝百世之绪，固已图录丹青，悬诸日月矣。」曾祖济阴宣王，字小新城，恭宗景穆皇帝第三子，使持节征西」大将军、济相冀衮四州诸军事。祖偃，右卫将军、太中大夫、始平」侯。父济阴王，征东将军，幽齐冀三州刺史，薨，谥曰靖王。并明德」茂亲，风神清秀，翼亮皇家，股肱帝室。夫人生禀淑灵之气，标幽」闲之质，怀琬琰而发晖，蹈肃雍以贞懿。故苹蘩有度，絺路为功。」莫不率由自极，因心必尽。其犹明月之宝，生于海浦；夜光之璧，」出自昆岗。加以留心女史，存意典图，亦既教成，言归异室。年十」二乃适范阳祖氏。肃奉慈姑，敦穆娣侄。曲尽欢心，特留顾盼。彤」管有辉，白珪无玷。夫人率下行己，非礼不动。虽冀妇相敬如宾，」□曜齐眉举食，不能过也。及丧祸荐臻，旻凶在疚，含酸茹痛，思」□泣面。岂蓼莪之足陈□□人之无□假。乌兽易心，水火变节，」□之加也。且夫人笃于同气，孔怀特甚，惟弟及妹，倾心爱友。夫」□□□男，莫不令问令望，为龙为兕。教同训□，义等成轲，故长」□□志业清尚，才鉴明远。□日瑚琏，终成栋梁。故能诞仪凤之」毛羽，附神龙之鳞翼。望东阁以表道，登□朝而爰止。岂伊擅美」蕃采，固以扬名显亲矣。夫人方隆家庆，永贻多福，而与善无征，」奄从物化。春秋卅，以永安二年岁次己酉七月辛亥朔十六日」丙寅终于西界安城中。痛缠亲戚，哀动行人。暨兴和三年岁次」辛酉二月癸卯朔十八日庚申葬于范阳乃县崇仁乡贞侯里，」并上附先姑之茔。风树相摧，迁窆云及，负土莫追，瞻屺无见。惧」舟壑易□徙，声尘难久，乃铭金石，式昭不朽。其词曰：」维日之精，维月之灵，降神挺哲，有美刻生。方华桃李，比德娥英，」巫山谢丽，阿谷惭贞。礼备泉源，德配君子，去彼清闺，来嫔素里。」婉娩听从，温其容止，观图践礼，陈诗问史。母氏圣善，体夫成性，」允兹四德，聿修百行。双珠等润，两龙齐骋，妇德之宗，母仪之盛。」敬事慈姑，敦穆娣侄，言告言归，有行有节。中馈尤善，女工妙绝，」岂言妇人，实称明哲。风树遽留，慈亲不待，高堂已捐，曲江未改。」簪珥备陈，牲牢具宰，空悲若虬，徒深如在。松柏青青，修垄峨峨，」一尘黄庐，□□绮罗。终天何□太息良□，托体山原，勒美泉阿。北京图书馆藏拓
【志盖】阙
【铭文】曾祖高祖孝文皇帝。」曾祖母清河王太妃河南罗氏。父云，使持节侍中镇东将军青州刺史。」祖相国清河文献王。」祖母河南罗氏。父盖，使持节抚军将军济衮二州刺史。」父相国清河文宣王。」母安定胡氏。父宁，使持节散骑常侍右将军都督岐泾雍三州诸军事雍州」刺史临泾公，谥曰孝穆。」王讳宝建，字景植，河南洛阳人也。世有崇高之业，家开邦家之基。文献标榜千」仞，怀袖万顷，独秀生民，唯善为乐。文宣道冠周燕，声高梁楚；及永熙弃德，自绝」民神，居中承制，载离寒暑，大道功行，朝无秕政。王资灵天纵，禀气神生，幼而明」察，弱不好弄，出言必践，立志无违。仁义之道，因心被物；孝友之行，自己形人。同」齐献之竺学，等梁王之爱士，内无声色之好，野绝犬马之娱。于是德润生民，誉」满邦国。主上运属乐推，应期入缵，乃除骠骑大将军开府仪同三司。及丁」艰苦，遂主丧事，顾礼仅存，扶而后起。服阕，除光禄勋，开府仪同如故。周盛本支，」懿亲并建，乃大启山河，封宜阳郡王。方谓天聪辅德，神鉴佑善，锡此大年，申兹」远业。而旭旦收光，中霄坠羽，以兴和三年七月九日薨于位。恸发宫闱，哀感氓」庶，非唯收珠解佩，释耒捐钩而已。诏赠使持节侍中假黄钺相国太保司徒」公录书事都督雍秦泾渭华五州诸军事雍州刺史，王如故，谥曰孝武，礼也。粤」以八月廿一日祔葬于文宣王陵之右。惧山崩川改，余美无传，故敬勒声徽，旧」〔
注〕诸来世。其词曰：」大君有命，利建亲贤，应兹盘石，光启山川。身照日月，德润渊泉，入为卿士，乃作」宫连。天眷方竺，恩光鼎盛，九曜连辉，三台比映。谟明国道，弼谐朝政，祸福无」门，遭随有命。命之不淑，曷云能久，忽如开电，奄同过牖。以斯辩智，同之先后，永」捐华屋，长归芒阜。宾徒噭噭，服马萧萧，挽凄野夕，笳乱霜朝。狐兔方窟，豺狼且」嗥，一经岸下，方睹地高。」姊河南长公主。适颖川崔祖昴，散骑常侍光禄勋武津县开国公。」妹冯翊长公主。适勃海高澄，侍中尚书令领军开府仪同三司勃海王世子。」弟徽义，骠骑大将军仪同三司清河王。」弟徽礼，骠骑大将军仪同三司颖川王。」妻武城崔氏。父?，驃騎大將軍徐州刺史。北京图书馆藏拓
　　【注】旧当为奋字之讹。
【志盖】阙
【铭文】魏故假黄钺侍中尚书令司徒公都督定冀瀛沧四州诸军事骠骑大将军冀州刺史华山」王墓志铭」祖陵，散骑常侍征虏将军并州刺史。父肱，散骑常侍抚军将冀州刺史。王讳鸷，字孔雀，司」州河南郡洛阳县天邑乡灵泉里人。盖瑶水之清源，帝宗之秀烈。祖以鸿勋冠冕先朝。父以懋」德荣华后代。王体凝粹之淑灵，涵岳渎之逸气，纯敏在襟，宽仁为度。故懿德亮于初辰，而全盛」冠于成岁。缉熙之绩□亮，庸懃之效久着。是以负荷先构，忠干之业方隆；师诚无殆，祇畏之心」自远。太和廿年，释褐为给事中。寻有马圈之勋，赐爵晋阳男。正始中，转直寝。永平中，拜直阁将」军如故。延昌中，拜左军将军，直阁如故。奉敕使诣六州一镇慰劳酋长而还。延昌中诏除龙骧」将军武卫将军。熙平元年，除散骑常侍，抚巡六镇大使。神龟中，诏除银青光禄大夫，武卫如故。」正光诏除金紫光禄大夫。二年，诏除使持节都督柔玄怀荒抚冥三镇诸军事抚军将军柔玄」镇大将。王广设耳目，备加参伍，故能政怀内外，绥和远近，惠可依也，德可怀也。若乃陪驾游巡，」立气河阳，清我干纪，扫彼郊纷，诚由宰相之功，抑是我王之力也。正光五年十二月，朝廷遣都」督章武王融讨胡蜀贼失利，即令王分头讨之。以融失利，乃遣王代充都督，除北中郎将，将军」如故。建义元年，大将军尔朱荣入洛，除征北将军护军将军，领左卫将军，诏封昌安县开国侯，」食邑八百户。即以晋阳男回授第三息季彦。其年七月以本官除领军将军京畿都督。十月，诏」除卫将军，本宫如故。王永安二年随驾北巡，即达建州，遂与天柱大将军尔朱荣重出河阳。行」幸建州，诏书拜车骑大将军仪同三司中军大都督，改封华山郡王，食邑一千户，通前合一千」八百户，护军领军如故。其年八月，敕营法驾仗都将。十一月，诏除散骑常侍骠骑大将军，仪同」三司，王余官如故。普泰元年四月，诏加侍中兼尚书仆射，慰劳大使，骠骑，王并如故。永熙二年」四月，诏除使持节都督徐州诸军事，本将军加开府当州大都督徐州刺史，侍中，王如故。天平」二年三月还京，诏除大司马，侍中，华山王如故。方将陪升中之庆，行封岱之礼。而上天不慭，道」丧奄及。春秋六十有九，寝疾不豫。兴和三年六月九日，王薨于京师。粤十月廿二日卜窆于邺」县武城之北原。诏赠假黄钺侍中尚书令司徒公都督定冀瀛沧四州诸军事骠骑大将军冀」州刺史，谥曰武。王加鉴护事，礼锡备焉。于是友人车骑大将军秘书监常景惜白珩之掩曜，悲懋德之未融，镌金石而为志，托宾实以宣风。乃作铭曰：」郁郁帝宗，绵绵远祖，道驾雄英，德藉神武。义风前驰，仁声后举，邺济先构，功光遂古。唯王基命，」实诞贞烈，矫矫忠诚，棱棱峻节。闺庭内穆，谦恭外结，金铣玉粹，鉴明水彻。自亮天爵，仍荷朝命，」方藉国灵，即膺家庆。便系禁侍，缱绻官政，金紫载烈，龙光无竞。肃事朝采，久职周行，勾陈耸烈，」交戟耀●。外清干纪，内埽欃枪，立谋建部，气振河阳。监护上将，专守中权，左右辇毂，翰御柔玄。」远气自迈，威命更宣，督慰区夏，柘戍天山。懋爵兼劭，声望载融，安时信命，养晦遵蒙。位以车骑，」宠以仪同，淑慎为本，清明在躬。牧我彭汴，怀此王市，济宽以猛，笃终如始。惠政既施，高风云峙，」至德载驰，清规更起。及登邦政，实谐衮职，出入帝扆，左右皇极。志效忠贞，诚尽心力，事发仁衿，」义形正色。天监攸眷，礼锡更厚，崇以中台，加之端右。山门风烈，陇首云惊，累累曲阜，郁郁佳城。」幽关兮寂寂，泉路兮冥冥，舟与壑兮徒可志，名与德兮终自荣。」大魏兴和三年岁次辛酉十月己亥朔廿二日庚申。北京图书馆藏拓
【志盖】阙
【铭文】魏故侍中司徒尚书左仆射封公墓志铭」公讳延之，字祖业，勃海修人也，司空孝宣公之季子焉。绵爪播于上志，英声被于中古。巨以」帝师命氏，具用世家启冑。祖冀州，出总二难，声高羊杜。父司空，入登三事，道光稷契。公藉连」芳之盛绪，蕴生灵之秀气。水至而藿蒲以茂，土积而风雨自兴。如彼华星，临四游而无等；似」此明珠，湛九渊其谁匹。弱冠州辟主簿。正光末，起家为员外散骑侍郎。会大将军江阳王杖」钺西讨，僚彩之选，妙尽时英。乃以公为田曹参军，仍转长流事。公比翥鸿鹓，齐骧骥騄，神谋」上算，每出等夷。永安二年，孝庄流葵，潢池气梗，赤子盗兵，既欲安之，非公莫可。乃敕假节假征虏将军防境都督行勃海郡事。长旌首涂，光风先路。东北无尘，盖公之力也。三年，除」中坚将军散骑侍郎。会大丞相勃海王练石补天，断鳌柱地，以期四友，志访五臣。乃以公为」大行台右丞，委之群务。职是司直，正色绳非，阇闼众官，望风自肃。寻除持节平南将军济州」刺史当州大都督。公剖符作镇，秉旄制部，雰●已澄，行雨斯至。虽张宽世号通神，王闳时称」独坐，及其字民察物，故何以尚斯。未几，加中军将军，从班例也。太昌元年，复除征东将军大」丞相司马。于时天步未康，军政繁广，戎机骤发，羽檄亟驰。公实外作股肱，内参心膂，既曰鱼」水，亦处盐梅，熊虎为资，鹰鹯是务。真所谓社稷之卫，匪躬之臣者矣。永熙二年，除卫大将军」左光禄大夫郏城县开国子，邑三百户，司马如故。赏忠勋也。葵丘地接开辅，四分五裂，邺守」之重，非贤莫居。复以本官行相州事。天平之始，衮州刺史樊子鹄据州反噬。蛙呜沫泗，蝇飞」宋鲁。民未忘祸，从乱如归。至乃竹凤彩成，毛面猬起，杨桴举斧，顽抗王师。公受命忘身，椎锋」卫国，旬月之间，克殄凶丑。乃除使持节散骑常侍骠骑大将军青州刺史。于时侯渊叛换，据」有全齐，择肉四履，庖厨百姓。公龙旗云动，蛇鼓雷贲。地纲前张，天罗后设。曾未浃辰，逆渊授」首。遂乃褰帷问苦，下车布政。百城于兹敛迹，万里复见阳春。更满还乡，属大军西讨，仍行晋」州事。及秦贼蚁集洛阳，黑泰游魂河渚。大丞相发赫斯之怒，命虎豹之师。星阵风驱，月章电」驾，文马犀车，事属后拒。军次河内，复以公行怀州事。公善文词，好酣燕。其所留连，皆一时秀」士。九蕴余行，六肴间设。既闭门投辖，亦开阁忘疲。故以宾友相趋，朋徒慕响者矣。而逝川靡」息，日月无穷，与善何言，摧我良木。以兴和二年六月廿四日遇疾卒于晋阳，时年五十四。朝」廷痛惜之。有诏追赠使持节侍中司徒公尚书左仆射都督冀瀛殷三州诸军事骠骑大」将军冀州刺史郏城县开国子。粤以兴和三年十月廿三日归窆于广乐乡新安里。虽黄缣」绨帙，纪迹传功，恐玄途幽壤，声沉事灭。乃作铭曰：」郁矣公族，朱轩丹毂，连貂迭组，怀金拖玉。家擅?梓，门多鹓鹄，纳纳光风，峨峨世禄。若人挺」生，复作民英，奇文丽则，比迹云卿。身同规矩，志等绳衡，似觉而卧，若晦斯明。爰□濯鳞，或跃」盛府，五登方岳，再毗霸于。世号人师，民称慈父，始为鸿翮，终成凤羽。皎皎风丝，奄奄西日，素」秋忽矣，丹渊已毕。徒降声荣，空存宠秩，文物威蕤，笳管萧瑟。灵舆戒道，徙就帏荒，宾亲队列，车骑成行。去斯丽宇，即彼幽堂。徂辉。〔注〕兴和三年岁次辛酉十月已亥朔廿三日辛酉刊。河北景县出土。见《考古通讯》一九五七年第三期《河北景县封氏墓群调查记》。
　　【注】原石刻铭至此而止，下应仍有铭文，不知为何未刻。
【志盖】无
【铭文】大魏兴和三年岁次辛酉十月己亥朔廿三日辛酉，绥远将军」东安东观二郡太守封仲灵第三息妻毕墓志铭」祖众，宋徐州长史沛郡太守，赠衮州刺史。父文慰，散骑常」侍安东将军沧州刺史，赠抚军将军衮州刺史，谥曰恭。」兄祖彦，黄门侍郎，追赠卫大将军济衮二州刺史。」夫人姓毕，讳修密，衮州东平郡人也。文王以受命作周，毕」公以称昭建国。世踵利建之荣，家承满羸之业。祖珪璋特秀，」轩冕缙绅。父风标峻立，领袖多士。是以世禄所锺，积庆攸在。」琬琰内华，芝兰外馥。窈窕幽闲之性，率由自中；婉娩温柔之」志，非因物奖。至于苏横波翠羽之丽，削城结素之美，起荣曜」华华〔注一〕于春松，挺系系〔注二〕于秋菊。及果马于归，来仪盛族。德考惟房，教成闺阃。躬俭节用之行，见异于阶庭；织纴组钏之能，取则于风」俗。城隅既峻，信有彤管之辉；美玉自温，实无白珪之玷。既而」君子膺命，陈力就列。虽曰南金，实由砥砺。方当服絺绤以成」师，缵纮带而为傅。从三之义未终，难再之辞奄及。春秋五十」一，以兴和三年七月十一日卒于辛〔注三〕安里。其年十月廿三日」辛酉，乃作铭曰：」黄河带地，□岳陵天，含灵蕴德，挺俊生贤。轩冕楼叶，衡佩蝉」联，克诞淑令，秉心塞渊。婉娈高阁，窈窕深宫，皎如白雪，穆若」□风。贞静为性，幽闲在躬，英华外澈，机悟内融。亦既归止，执」帚来嫔，如兰始旦，如蕙初晨。克恭似馌，肃敬如宾，断机戒」子，观牖知人。辅佑寂寮，灰管局促，忽违嘉庆，奄同风烛。月照空房，风彯虚幄，今古共然，先后非独。河北吴桥出土。见《考古通讯》一九五六年第六期《河北吴桥县发现东魏墓》。
　　【注一】华华，原志石作华ㄙ，当为华华二字，后一字为同文符号。
　　【注二】系系，原志石作系ㄙ，当为系系二字。
　　【注三】辛，原石作●，因下文中辛酉亦作●酉，故定此字为辛。
【志盖】阙
【铭文】魏博陵元公故李夫人墓志铭」夫人字艳华，陇西狄道人，武昭王皓之五世孙也。月华」远冑，星光遥绪，缔构五回，派流九折，种德积善，世有达」人，轩冕联华，龟玉交映。虽十纪七叶之门，银钩金社之」族，自我相望，有兼厥美。祖蕤，司农豫州刺史。父该，散骑」常侍济广二州刺史。夫人资和方天，禀命淑灵，孝乃自」天，仁实由己，婉娩四德，肃雍六行，曲尽柔顺之方，雅极」听从之道。至于嚬笑归美，点画见传，方圆贻范，朱紫成」则，虽南国容华，北方绝世，光影相邻，是非无辩。年十七，」归于元氏。□母事姑，婉然作合，居不言容，敬等如宾，奉」上温恭，逮下慈惠，斯颁无怠，造次靡失。丝茧组紃之功，」苹蘩醴?之品，从今行古，人无闲言。信可模范一时，矩」仪当世。而沧浪不吊，事隔与善。年卅，以兴和三年大梁」之岁应锺之月二日庚子卒于家。于黄锺之月十七日」乙酉□窆于邺城之西北十有五里。呜呼！寒暑进退，陵」谷斡流，式铭员石，永播芳猷。乃作颂曰：」高门何有，素论攸归，锺美奚属，淑女嗣徽。譬诸兰蕙，自」有芳菲，白马日驾，黄鸟载飞。来自素里，居此朱扉，春花」始茂，朝露已晞。月临长簟，风卷灵衣，杂佩辍响，宝镜潜」辉。野荒雾晦，树拱风威，千秋万古，宁知是非。北京图书馆藏拓
【志盖】无
【铭文】魏故司徒司马公墓铭」公讳兴龙，字兴龙，河内温人也。其先官有世功，是为世禄。因之命氏，不陨其名。及」周人不竞，布在列国。自斯以下，或将或侯，并着令绩于当年，垂鲜轨于来世。有晋」时乘，遂家天下，大启懿亲，以蕃王室。太傅陇西王泰，公之八世祖也。祖征西，作牧」关陇，遗爱在民。父常侍，从容献替，其言未没。门极崇高之绪，家传道义之风。冠冕」相映，风流继轨。虽袁作人物之主，杨为载德之门，高下相倾，故无以匹。丹沙之地，」必出黄金。玉田之所，故生白璧。公受五行之秀气，应百世之余祉。风力爽俊，志气」如神，动为准的，发作模楷，雅好博古，备涉文词，尤习短长之书，弥重从横之说。虽」幅巾在御，藜杖未投，养素闾里，寄情丘壑，萧条身世，道王一时。于是德高遐迩，声」动真俗。朝廷闻风虚想，思与共治，乃起家，拜鲁阳太守。为政清静，廉公有威。虽」慈明不次之遇，元始移风之化，不能尚也。方谓辅德与善，锡此大年，而天地不仁，」鬼神多爽。远业未舒，短期已迫。以太和十四年以正月八日薨于朔州城内舍，春」秋四十。属世道大康，帝德广运。乃眷土陇，非惟致祭之诚；有怀明德，故兼追荣」之礼。乃诏曰：故鲁阳太守兴龙，黼藻为德，瑚琏成器，瞻言既往，空念与归。可特」赠使持节司徒公都督定瀛沧幽殷五州诸军事骠骑大将军定州刺史。凡在礼」物，有加恒数。粤以兴和三年十一月已巳朔十七日乙酉葬于邺城西北十五里」釜阳城西南五里平冈土山之阳。公墙宇渊旷，姿神秀远，立行无择，出言有章，亡」礼必中，疑事靡惑。礼乐不坠，文武在人，天然信厚，率由爱敬。善无小而不为，过无」微而不改。所富非财，所尊非位，阖门静轨，不求闻达。师友道德，随运行藏，斟酌前」贤，与之趣舍，训奖家风，贻厥孙子。故克成嗣德，为世栋梁。故已在长群龙，道高百」辟，为千载之冠冕，成一代之羽仪。孝思惟感，追远增慕。今陇隧已昏，泉涂就永，惧」天地或改，山川有迻，一瞚之后，百行靡记。故勒铭壤阴，贻之长久。其铭曰：」绵绵旷绪，眇眇遐冑，建氏自先，踵德唯旧。譬以成长，方岳为秀，原积流深，枝繁叶」茂。天厌魏德，神器有归，分川析壤，能轼龙旗。天地消息，日月递微，亦白其马，比映」连晖。锺美自斯，含华佩实，秉德无爽，门道唯一。枝干兼茂，尊荣厚秩，比庆陈门，方」美荀室。闻之前载，天道无亲，宜其万寿，光此四邻。一随化运，屡涉秋春，萧条城市，」寥落人民。左都右岫，面原背道，形胜所归，安其宅兆。哀笳远奏，轻旗上矫，云上杂」树，风摇百草。彭殇俱逝，仁勇同倾，没而不朽，所贵令名。方流百代，无恨一生，嗟乎」自久，且照沈铭。河北磁县出土。见《文物》一九七九年第九期《北魏司马兴龙墓志铭跋》。
【志盖】阙
【铭文】公讳挺，字神俊，陇西狄道人也。盖理官兴祭，事祖老坚，道家命氏，咸推藏室。将军树功易水，卫尉」拟德成蹊，逮兹爰降，龙光世及，神钩谢祉，昭社惭荣。高祖凉武昭王，风云命世，开霸河右。曾祖酒」泉公，精芒集庆，因岳峻基。祖侍中使持节征西大将军开府仪同三司沙州牧并州刺史炖煌宣」公，拔茅以汇，委质来庭。父尚书昭侯，英图茂业，存诸王府。公奇才格世，美相标形，龙驹是属，凤毛」攸在。书同班子，静类杨生，德穆芷兰，言成潘沐。飗飗共松风等韵，烂烂与岩电齐明。太常刘贞公，」一代伟人也，特相赏异，申以婚姻。佥谓冰清玉润，复在兹耳。释褐奉朝请，转司徒祭酒，从事中郎。」摛缀新遒，吐属闲远。朋僚推慕，府内增华。顷之，拜骁骑将军中书侍郎。阿阁岩深，鹓池清浚，丝纶」之寄，于此得人。迁太常少卿。乃□谘故实，斟酌世典，不坠斯文，号为称职。穰城跨蹑樊沔，衿带王」畿，威敌字氓，允钟朝望。乃除前将军荆州刺史。于是持纲振领，匪尚小察，班条设教，期在便民。赭」綎之谋弗施，奸豪自肃；簪辖之权靡用，人莫能欺。俄属关陇骚然，燕代烽起，朝廷方忧内难，专事」澄清，句吴幸衅，凭凌边鄙。水军?锐，事均关羽之来；旧灶生蛙，不异赵衰之急。公拊循有素，应变」无方，九地神幽，百楼崛起，莫不输心毕力，穷而益固。故知挹河所以称醉，侠纩非谓同袍。竟使敌」人弃钾，侵田自反，德流沔汉，威震江湘。以功封千乘县侯，食邑一千户。就征入拜大司农卿。公本」以文雅为名，不存武力，及在南蕃，威略遐靡。至是朝野叹息，咸以兼资许焉。既而葛荣作衅，流毒」漳滏，仍劳威望，寄以北门。授镇军将军行相州事。遵途未达，有诏征还，会尔朱入朝，庄皇纂统，即」拜散骑常侍领殿中尚书中书监兼吏部尚书。公器实国华，德唯民望，摄总枢要，义兼贤戚，所怀」无隐，苟利必为，有若戴天，其如挹海。寻解余任，正位选曹。若乃季代氏族之书，人伦当世之事，犹」兹达味，不舛淄渑。譬彼知音，妙探蝉鼠，抑扬无所阿避，苞苴由此弗行。剖盈尺于邢岩，拂奔踶□」吴阪，垢面羸衣，更不足异，举才见弹，适彰其美。迁卫将军右光禄大夫。永熙登极，授散骑常侍骠骑大将军左光禄大夫仪同三司兼尚书左仆射。天平初，行并州事。寻以本官除肆州刺史。俄而」征补侍中。切问近对，良资博物，献可替否，是曰王臣。仲宣之在魏朝，廷祖之居晋代，无以加也。公」早历清途，夙延嘉誉，年径盛衰，世变朝市，礼乐系其癈兴，缙绅仰而成则，辞豫章之美，怀寝丘之」陋，当时罕为对，天下服其名。加以尺蠖居身，虚舟在物，浮沉用舍，脱略威仪，蹑有道之清尘，想太」丘之为德，斯所谓通人靡滞，历半千而一遇者已。方登正铉，永调玉烛，岂言报施，曾不慭留。以兴」和三年六月十七日薨于位，春秋六十四。停沽罢饰，非唯邹郑，破琴息斲，岂独牙周。朝廷?惜，追」赠使持节侍中都督雝秦泾三州诸军事骠骑大将军雝州刺史司徒公尚书左仆射，谥曰文贞，」礼也。粤以兴和三年岁次辛酉十二月廿三日葬于邺城之西南七里豹祠之东南二里半。乃作」铭曰：」世称右族，族号世臣，冠冕方盛，风流日新。骈组若若，长毂辚辚，旧德钟美，挺兹俊民。俊民之生，夙」知早慧，外标眸子，内藏心计。立善有征，去过无细，誉集龆日，名成绮岁。亦既来仕，绰有余晖，司纶」载穆，典礼无违。四张蕃旆，再袭戎衣，谋从效立，政缉民归。入管衡石，出参舆辇，抑扬独行，推察众」善。前疑罔滞，后车自辨，行作士模，德为民鲜。论道纬国，允属邦良，应兹后命，衮衣绣裳。作镇雅俗，」邦家之光，于何不淑，折栋摧梁。伊昔宴喜，相乐时暇，顾眄生荣，剪拂增价。留连美景，徘徊良夜，好」音自留，清颜永谢。庭除已蔓，宾游稍断，凄凄祖彻，掩抑铙管。哭声何遽，挽声弗缓，座上无留，尊中」自满。昔忻有遇，谬忝为容，延誉朝宰，译意民宗。霜凝陇柏，风鼓寒松，公知必至，独恨无从。」元妻侍中太常文贞公彭城刘芳第二女，字幼妃，未期而亡。又娶丞相江阳王继第三女，字阿」〔妙〕，薨于穰城。又娶太傅清河文献王第三女，字季聪。北京图书馆藏拓
【志盖】阙
【铭文】王讳悰，字魏庆，河南洛阳人。原流浚发，望沧海而称大；基构崇高，临天下以为小。祖雍州」康王，拂衣独往，脱屣千乘。父青州穆王，驱车不息，褰帷万里。公以天地交泰，日月光华，」乃得英灵，以挺英俊。而神寓瑰奇，天姿秀异，体局沉凝，风度闲远，不待规矩，直置成器，无假」琢磨，自然为宝，立言必践，有志无违，德合珪璋，信同符挈。乃袭旧爵，为西河王。设醴待贤，拥」篲趋士，雅有明德，实着高义，河间之好礼不群，东平之为善最乐，彼各壹时，岂足多尚。初为」中书侍郎，又转武卫将军大宗正卿荧阳太守。存缓急于弦韦，济宽猛于水火，思与春露俱」深，威共秋霜比厉。盖亦立祠表德，配社称功，岂直后来兴歌，不留致恨而已。又为使持节都」督北华州诸军事安西将军北华州刺史。政等神明，化同风雨，廉平致治，信义成俗。是使西」河之童，跃竹候反；北漠之虏，怀金愿闲。又除侍中卫将军金紫光禄大夫，进拜骠骑大将军，」左光禄大夫如故。至于出入诏命，喻指公卿，强识博闻，潜功内补。又以本将军为司州牧。都」邑隐轸，风俗杂错，竞为气侠，争逐名利。于是振领持纲，诛豺制兕，德刑既举，奸轨不作。故亦」闲阔止行，恐当诸葛之路；休沐不归，虑有校尉之贵。乃迁太尉公。及其论道台阶，补阙衮职，」盐梅自和，阴阳得序，眷言政本，实曰喉唇，天下枢机，人伦渊薮，自非德表民宗，器光国望，无」以总一朝纲，折中天府。乃加侍中录尚书事。既而喧讼盈阶，薄领填席，独运神机，常有游刃。」又以王者之居，实称根本，旧德不忘，去思结慕。乃复为司州牧骠骑大将军开府仪同三司。」来朝独坐，出游分乘，机鉴外照，清明内朗，导民用德，率下以信，无思犯礼，莫敢隐情，海岱之」闲，都会斯在，降德东夏，义实得人。乃除使持节都督青州诸军事本将军青州刺史，开府仪」同如故。公望重一時，道高萬物，未言已信，不肅而成，亦既登舟，?梟自徙，甫及下車，雚蒲輒」散。至止未几，构疾弥留，以兴和四年十一月廿日薨。工女停机，商人罢市，设祭满道，制服成」群。公为国栋梁，作民舟楫，严而不害，温而难犯。唯德是据，内无声色之娱；非礼不行，外绝犬」马之好。简通宾客，独隔嚣尘，苞苴弗行，请托目息。若乃骖驾四马，谒帝承明，冠冕庶尹，领袖」群辟，风神爽发，仪貌端华，进退有度，折旋成则，动渊泉于衿袖，悬日月于匈怀，九流归之若」江海，百僚仰之若嵩岱。夷甫之岩岩壁立，讵可比其清高；会稽之轩轩霞举，未足方其秀出。」春秋鼎盛，志业方隆，天道如何，人亡奄及，追赠使持节侍中太傅司徒公假黄钺都督定瀛」沧三州诸军事骠骑大将军定州刺史，谥曰文靖。以武定元年岁次癸亥三月辛卯朔十九」日葬于邺城西北十五里。恐两宫夹墓，后代未详其名；九图出圹，来世不记其德。乃作铭曰：」自天生德，维岳降神，膺期名世，实在斯人。忠孝为宝，琼铣非珍，空城比寂，澹水方真。数刃难」窥，万顷谁测，鸣佩锵锵，骖驾翼翼。鸡树唯才，凤池聊即，盘石增美，王言以饰。作卫称严，司宗有」序，两岐在咏，二难皆去。切问俄及，司会攸伫，入区益峻，万事咸举。帝曰亚献，实资全德，金铉」用珍，玉墀非忒。睠言畿甸，谁除枳棘，降道开中，刑清讼息。天齐形胜，表海控河，褰襜未几，来暮」已歌。舟无缓舳，壑有惊波，清晖奄谢，遗爱徒多。斧座哀隆，彤庭乐弛，虽加文物，讵荣青紫。」地久天长，陵移谷徙，空传兰菊，谁遮蝼蚁。北京图书馆藏拓
【志盖】魏故勃」海□王」君墓铭
【铭文】魏故勃海太守王府君墓志铭」君讳偃，字盘虎，太原晋阳人也。其先盖隆周之遐裔。当春秋」时，王子城父自周适齐，有败狄之勋，遂锡王氏焉。丹车紫盖」之贵，雄侠五都；调风渫鼎之豪，声华三辅。祖芬，安复侯驸」马都尉相国府参军给事中太子虎贲中郎将，迁江夏王司」马，带肝胎〔注一〕太守。父五龙，起家镇北府参军建威将军临淮」太守太尉咨议参军右卫将军兖冀二州刺史，封新涂县开」国侯，邑七百户。君禀黄中之妙韵，资南侣之祯祥。爰始龆年，」载诞克岐之性；亦既童冠，收名老成之誉。温良本于率由，孝」友始于天纵。解褐奉朝请，俄迁给事中。属天步在运，嵩原沸」腾，君乃输力四方，翼戴王室，扫难披艰，血诚着绩。迁右卫将」军光禄勋，又除卢陵勃海二郡太守。迭履专城，再扬邦彩，化」潭禽?，恩结生民。方申遗老，俾赞乘舆，如何灾滥，奄同造化。」春秋七十五，以武定元年闰月廿一日卒于第。粤以其年十」月廿八日葬于临齐城东六里。凡厥士友，至于宾僚，咸以为」泉门一闭，陵谷代迁，镌石题徽，式扬景烈。乃作铭曰：」云升月镜，汉举星明，于照遐烈，弈世有声。厥祖皇考，接武维」城，和光地纬，穆是天经。三山降祉，二象凝神，爰播妙气，克挺」哲人。如彼随侯，声价远闻，如彼鸣鹤，振响腾云。岩岩安复，履」道怀贞，赫赫新涂，继体承英。八龙登号，三虎驰名，繁霜夏降，」兰蕙萎丘。白云四卷，繁月沦收，形随岁往，狠〔注二〕与年流。刊石扬」名，庶传千秋。北京图书馆藏拓
　　【注一】肝胎当为盱眙之借字。
　　【注二】狠，当为貌字别体之讹。
【志盖】阙
【铭文】武定二年岁次甲子，正月丙戌」朔，廿八日癸丑，琅琊王相西太妃」贾尼，春秋五十，不幸遘疾，」薨于邺城景荣□。故立志记。」见《文物》一九六五年第十期《从晋砖文字说到《兰亭序》书法》。
【志盖】阙
【铭文】武定二年四月廿五日」冠军将军中散大夫」北豫州镇城都督长」孙伯年妻陈平整铭」记。北京图书馆藏拓
【志盖】魏故假黄钺广阳文献王之铭
【铭文】魏故使持节假黄钺侍中太傅大司马尚书令定州刺史广阳文献王铭」祖讳嘉，太保尚书令司徒公冀州刺史广阳懿烈王。」祖母河南穆氏，宜都王寿孙女，司空亮从妹。」父讳渊，侍中吏部尚书司徒公雍州刺史广阳忠武王。」母琅邪王氏，父肃，尚书令司空宣简公。」公讳湛，字士深，河南洛阳人也。受命于天，造我王室，誓河疏流，瞻山作镇。祖位当彼相，任属保衡，」送往事居，负图分陕。父才为国桢，望称人杰，功最天下，名播海内。既而日月成象，山川出云，乃感」中和，克生上德。器宇清明，风神秀整，音韵恬雅，仪表闲华，天资孝友，自然忠信，率礼而动，非法不」言。既夙有成，德弱不好弄，致赏高明，实标清识，固能采菽中原，求珠赤水，心游河汉，志在丘山。乃」引入侍书，除为羽林监，又转散骑郎，在通直。鹓鸿始扬，便有摩天之资；骥騄初骋，自怀弭尘之气。」及遭不造，殆将毁灭，哀感庭禽，悲燋垄树。乃袭爵为广阳王，除通直散骑常侍，转给事黄门侍郎，」而王如故。及居显处，爰拜青门，等务伯之矜严，同昭先之淑慎。又为持节督胶州军事左将军胶」州刺史。及其骖传案部，班条察事，未言已信，不肃而成，念室于是自空，桴鼓所以且息，行人解旅」而莫犯，游客散马而无虞。又兼侍中行河南尹，寻除使持节都督冀州诸军事中军将军冀州刺」史。竭忠贞之心，尽廉平之节，润之以夏雨，照之以秋阳。远至迩安，不能比其效；外平内成，无以喻」其绩。又除侍中，军号仍本。至于仰瞻府视，切问近对，当渭桥之后车，坐殿中之重席。又以本官行」洛州事。文武兼运，威德并施，政若神行，化如风偃。又除太常卿，王如故。未几，还为侍中。又以本官」行司州牧。乃扬清激浊，举直厝枉，贵戚敛手，豪右屏气。然其情存去恶，合柱不能藏其形；心在穷」奸，重轑无所隐其迹。又除骠骑将军，仍侍中，俄以本官监典书事。逸文脱简，罔不捃摭，毁壁颓坟，」人所穷尽。既质含百练，公辅之望自高；气逸千里，王佐之才久立。乃除太尉公，王如故。位冠人爵，」任总天纲，赞杰遂贤，兴仁隆化。其犹伯始温柔，子鱼和理，天下中庸，后世难继。方当黜位而朝，以」成师臣之礼，独拜于屏，用飨养老之祑。曰仁者寿，所期必信，积善不报，终自欺人。春秋卅有五，以」武定二年岁在甲子五月十四日丁酉薨于邺。天子举哀东堂，鸿胪监护丧事。赠赗之数，隆于常」礼。惟公风猷峻远，器量清高，望俨即温，外明内润，虽名重一时，位高四累，务在谦光，情无矜尚。」是以虚衿待物，折节从人，当沐而休，据馈以起。至乃北游竭石，南陟平台，风彯飞阁，草蔓中渚，宾僚」率止，亲友具来，置酒陈辞，调琴寤语，思溢河水，言高太山，绣彩成文，金石起韵，耻一物之不知，总」四科而备举，积珪璋于匈怀，散云雨于衿袖。然据则德蹈礼之基，秉文经武之业，重义轻财之量，」匡主庇民之功，求之古人，希世罕有。千载一期，且云旦暮，哀哉奉孝，乃悲逝者，安得征虏，实痛良」臣。追赠使持节假黄钺侍中太傅大司马尚书令都督定殷瀛幽四州诸军事骠骑大将军定州」刺史，王如故，谥曰文献，礼也。粤以其年八月庚申葬于武城之北原。乃作铭曰：」寿丘若水，开原发系，立功立德，或王或帝。系行不穷，蝉联相继，九畹滋兰，百亩树蕙。自天生德，唯」岳降神，孰膺名世，实在斯人。克隆遗构，载荷余薪，乃称惠王，实曰宗臣。攀桂有丛，拔茅以类，赤霄」易摩，青云可致。惟德命官，以仁守位，令行禁止，功成身遂。作时领袖，为世冠冕，立行堂堂，秉心謇」謇。执戟趋事，抱剑来践，星神易识，豹文可辩。连率侯服，摄官帝城，导民由德，断狱以情。化感风雨，」政通神明，一虎垂首，二老变形。论道台阶，补阙兖职，送日骋步，抟风使翼。高飞讵远，长途未极，朝」露已销，夜舟谁力。芒阜临北，鱼山望东，安厝不异，托葬攸同。三临出祖，五会送终，归骸真宅，宁神」□□。北京图书馆藏拓
【志盖】魏故黄钺广阳王妃铭
【铭文】魏故假黄钺太傅大司马广阳文献王妃墓志铭」祖琛，齐司徒从事中郎。」祖母彭城刘氏，父义恭，宋太宰江夏文献王。」父翊，魏侍中司空孝献公。」母河南元氏，父澄，假黄钺太傅任城文宣王。」妃姓王，讳令媛，琅邪临沂人，齐尚书仆射奂之曾孙也。」既望冠海内，为天下盛门。祖席上称珍，白珩非宝。父立」德成名，悬诸日月。妃籍采华冑，膺和淑灵，体韵闲凝，识」怀明悟，尊敬师傅，鉴诫图史，进退合轨，折旋成则。亦既」有行，来仪蕃邸，率礼公宫，克循法度。方当致偕老于君」子，成好仇于哲王，鼓琴之志讵申，击缶之期奄及。春秋」廿，以兴和四年岁在壬戍十月戊午朔〔注〕廿月丁丑薨于」邺。粤以武定二年岁在甲子八月庚申合葬于武城之」北原。乃作铭曰：」榛枯济济，瓜瓞绵绵，降凤岐岭，御鹄伊川。羽仪世载，冠」冕蝉联，功勒锺鼎，声被管弦。藉此膏腴，挺兹窈窕，如云」蔽月，犹莲出沼。有清泉，翻追黄鸟，兼市为珍，连城称」宝。湘水潺湲，巫山晻暧，暂荐枕席，遽空环佩。吉凶纠缠，」日夜相代，忽嗟易及，终悲难再。风彯帷薄，月照房栊，居」室且异，临穴方同。人生讵几，身世已空，城阙日远，松柏」为丛。北京图书馆藏拓
　　〔注〕兴和四年十月甲午朔。原志误。
【志盖】阙
【铭文】祖大汗司徒淮南静王。父万，并州刺史淮南王。」王讳显，字显，河南洛阳人也。盖自帝挺枝，从天耸干，波澜浚而不已，峰岫高且」未休。祖司徒，盛德懋亲，绸缪佐命。父并州，风飙俊迈，缱绻龙颜。王降精惟岳，资」灵悬象，上善是凝，中和载洽。肇自岐年，王佐之目已表；甫将丱岁，弼谐之寄更」宣。至于伟属殊伦，瑰望异等，识字通旷，智局淹融。爰始志学，游心坟典，耽道知」名，淫书结誉，三冬足用，五行俱下，彼自称奇，我无惭德。于是郭生愿谒，许子请」交，而千丈徒知，万顷不测，于焉远近，翕尔留心。自当苞仓含植，岂唯涛下舒上」而已哉。出身散骑常侍，在通直，便奉诏金马，谒帝承明，辞彩抑扬，风仪闲」远，目送称善，深简帝念。由是声价稍隆，珪璋弥重，寻转散骑常侍。标榜周行，」羽仪多士，时谈归厚，世论推高。八翅徒梦，三事莫践，余庆无征，山颓木坏。以太」和之廿四年薨于第，春秋卌四。哲人云亡，殄悴斯及，一人悼恸，百辟婵媛，知与」不知，家悲户泣。诏赠使持节都督梁州诸军事安西将军梁州刺史散骑常」侍，王如故，谥曰僖，礼也。王澡身持操，积德修仁，顾义是依，望礼斯蹈，奉忠资孝，」事父移君，家罔简言，国无口过，博施济众，易色亲贤，知善必扬，闻恶斯遏。岂唯」擅美当时，抑亦今古绝伦者矣。然工名理，好清言，善草隶，爱篇什。及春日停郊，」秋月临?，庭吟蟋蟀，援响绵蛮，籍兹赏会，良朋萃止，式敦燕醑，载言行乐，江南」既唱，豫北且行，诗赋去来，高谈往复，萧然自得，忘情彼我。一从物化，五纪于兹。」皇居徙邺，坟陵迁改。以大魏之武定二年岁次甲子八月癸丑朔廿日壬申移」葬于邺城之西陵。嗟乎！人世不留，陵谷终易，后雨毁防，峦水侵壁，年来或忘，传」功岁去，有沦遗迹，盛德不朽，寄之金石。其词曰：」依天起峻，托日垂明，长澜浩汗，高岫峥嵘。蓝田玉出，赤野珠生，虽或克构，莫之」与京。本枝攸盛，贻厥斯阜，作相称一，礼命备九。长剑佩腰，高蝉映首，君有实授，」臣无虚受。入标孝第，出骋忠烈，七术亡陈，六奇闲设。中国礼兴，边城烽灭，非平」非种，是英是哲。德厚无称，才高不器，覆持乃辅，舟航以寄。万钟纳享，千乘总位，」协彼野谈，允兹朝议。秋风起榭，春水生塘，宾延邹马，友召枚杨。笙竽叫咷，旌盖」低仰，留连辞赋，殷勤羽?。报道不恒，酬仁云变，逝川一往，终沦再见。宾御濡衣，」亲知雨面，哀振松杨，悲深郊甸。北京图书馆藏拓
【志盖】阙
【铭文】王讳均，字世平，河南洛阳人也。太祖道武皇帝之玄孙，凉州使」君淮南?王之次子。基峭极天，源深纪地，固以备诸缃缋，于兹可」得如略。公理识渊长，风宇清润，学不为人，行必求己。故千里之誉，」缙绅同集；万顷之高，通人共计。年未弱冠，除员外散骑侍郎。时宸」居凝粹，乃睠民瘼，以公宗英秀令，为关右大使。黜恶旌善，誉发皇」华。还拜员外散骑常侍宁朔将军，寻转冠军将军。属群飞在运，横」流将及，天子旰食不怡，夙兴有念。乃以公为关中大都督。公受脤」出郊，威信兼着，故欃枪所指，妖氛自息。庄帝钦咨茂绩，乃除征虏」将军通直散骑常侍。天未悔祸，衅锺王室，元颢肆逆，敢弄神器。公」志踰子房，义等包胥，投袂而起，有怀匡复，乃缮甲河梁，迎返鸾舆。至」是论功，封安康县开国伯，食邑五百户，寻加散骑常侍安东将军。」公墙仪峻整，操尚贞深，蹈礼据德，依仁游艺，孝于奉亲，恭以事长，」接下唯宽，交友必信，慎言?行，善始令终。方当克壮难老，补兹黄」阙，谁谓与人，遽同过?。以永安二年六月廿一日春秋五十二薨」于洛阳里宅。诏赠使持节都督冀沧幽三州诸军事骠骑大将」军仪同三司冀州刺史，谥曰孝武，礼也。夫人京兆杜氏，汉御史大」夫周之后。禀粹固天，理怀明洁，年甫初笄，爰适我公，礼敬踰于奉」冀，懃诲过于训歜。故以所诞育七男六女等，莫不如珪如璋，令问」令望者矣。天平二年七月廿日薨。皇驭中徙，定鼎漳阴，粤以武」定二年八月廿日迁祔神柩，与公合葬于邺西?王茔次。铭曰：」长源浩荡，崇基缅邈，肇自配天，降兹视岳。明德继轨，灵蛇在握，诞」斯上智，穷此下学。好谋如成，临戎弛析，肆力懃王，陈师扫恶。纶绋」攸主，乘舆是托，疏爵以庸，分星建社。言寻履信，宜应纯暇，苒苒不」留，滔滔日泻。溘辞华屋，遽归中野，斡运如流，代序方积。鸟声空曙，」月光徒夕，幽谷若迁，青澄傥辟，无绝终古，冥之沉石。北京图书馆藏拓
【砖志】大魏武定二年十月壬子」朔四日乙卯张氏妻」〔赫〕连阿妃铭记。北京图书馆藏拓
【志盖】魏故伏」波侯君」墓志铭
【铭文】魏故伏波将军诸冶令侯君墓志铭」君讳海，字景海，上谷居庸人也。其先盖黄帝之苗裔。崇峰」架月，齐峻崿于层城；长源浩汗，启洪涛于光纪。爰兹丕绪，」弈世重离，锵金曳组之豪，骈盖两都；和风渫鼎之贵，声华」三辅。君禀黄神之妙韵，资南侣之祯祥，越自襁褓，载诞克」岐之性；亦既童冠，收名老成之誉。至乃提弓矍相之门，问」道西河之馆，艺单六德，学尽琴书，击剑投锋之术，谈天镂」素之能，弯弧骋驰之功，神机譬悟之略，莫不笼罩武文，陵」轹俊艾者也。若乃肃穆德音，井邑叹其仁；修身践言，多友」称其信。器韵淹通，风神峻远。起家为威烈将军诸冶令，俄」迁伏波之号。缉厘王猷，在物咸熙，光赞宸徽，世称善绩。媚」兹槐棘，协此百僚，缙绅服其景行，朝野□其鸿烈。方升九」万，戢翼南溟，如何未永，奄从逝水。以武定二年岁次玄枵」夏四月卒于第。粤以其年十月十日葬于漳水之阳。恐泉」宫一閟，陵谷代迁，镌石题徽，式扬遗烈。乃作铭曰：」风腾月凈，汉举星明，于昭遐烈，弈世有声。丹车继轨，冠盖」连城，和光地纬，穆是天经。皇皇太微，郁郁悬象，克挺哲人，」霜筠千丈。如彼随和，陵岩开朗，如彼鸣鹤，乘离振响。声□」德盛，迹以□隆，猗猗令问，运礼调风。在官夕惕，旰食匪躬，」居高弥逊，处溢思冲。繁霜降戾，兰蕙萎丘，白云四卷，素月」沦收。形随地久，貌与年流，铭音泉石，庶传千秋。北京图书馆藏拓
【志盖】阙
【铭文】魏故诏假河东太守吕君墓志」君讳●，字仁，汲郡汲人也。自炎帝启基」营丘，层构因承灵绪，本枝翘桀。祖瑚，风姿」峭绝，神情爽悟。父生，行愍言难，立名为宝。」君英度巨量，才鉴遐朗，性俭贞淳。闻利未」径其心；志闲冲素，言禄不干其虑。孝明」皇帝以君年涉耆髦，特加礼命，乃假君为」河东太守，以显老成。且茂林蔚蔚，尚枯悴」以致摧；惊流洋洋，亦逝川而不返。以春秋」八十三，正光二年五月中终乎家。越以武」定二年十一月辛已朔五日乙酉改穸于」朝阳乡太公里。乃作铭曰：」姜水渊澄，营丘岳秀，叶蔚花光，根深枝茂。」雕玉齐珍，良材并构，震雷争响，驱马等骤。」骏足有疲，路穷靡厝，空乘夜舟，泛之安渡。」苌寝石宫，言归无路，唯有松柏，蔚我丘墓。」河南汲县出土。现藏汲县文化馆。
【志盖】魏故司」空李公」之墓铭
【铭文】大魏武定二年岁次甲子十一月辛已朔廿九日己酉司空李君墓铭」君讳希宗，字景玄。电照郊野，附宝所以降神；云映高上，扶始于焉见帝。虽天不」赐姓，而官实命氏。婵联昌阜，世有余休。逮于入周作史，出关称霸，或息偃阳魏，」或弼谐全赵，鸿弈纷据，难可具载。太尉宣王，道冠生民，德高列辟，居中作相，鸿」烈格天。是以纪在太常，藏于盟府。祖衮州，政齐豹产，声被笙镛。父仪同，望重缙」绅，事光油素。君禀天地之大德，膺辰宿之委和，怀琰琬于灵台，悬水镜于巍阙。」清猷素论，袁阆仰而心惭；瑰姿奇表，王武睹而自秽。加以研寻道术，陶冶性灵。」平府之策必单，群玉之书斯尽。逢袪衣而靡或，遇捧耳而未惊。如悬锺之应扣，」似衢樽之待酌。思侔造化，雅极机杼之工；谈出精微，妙尽天人之际。备举细行，」遍观小道，物极至精，智周能事。于是宫角相求，风云应感，闻来见去，虚往实归。」顾盼定其驽驵，吹嘘使其荣落。行满天下，德被斯民。无翼而飞，不行斯至。及解」巾从宦，结绶登朝，始辟公府，遂陪帝幕，纠策兰台，谈议青璅，乃绾银艾，以任扶」持。高洁表颜，劲捍承弁，提□四佐，联衡七友，及阳父在运，天网弛纲，小雅俱寝，」大盗移国。丞相勃海王拥长彗以扫除，纳苍生于仁寿，经营四方，唯日不暇。君」□磻溪之神策，得谷城之秘图。冥契等于雨沙，神交密于鱼水。幕府既开，任长」□吏，绸缪荣宠，契阔□行。借箸而数利害，聚米以图夷崄。阴谋不唯九事，奇策」非止六条。及西登陇头，北临卑耳，缪言交通，军事押至，起草骑上，飞文□端。□」公省以愈疾，燕将执而垂涕。所以同心同德，幽赞冥符，抚背扼喉，共成匡合。蔚」为社稷之臣，俄有台辅之望。但术乖却粒，游舛赤松，委事齐而暝目，属城郢而」没齿。以兴和二年薨。春秋四十。相王舍繁驵而行哭，登鸿波而垂涕，情深奉孝，」念忉弟孙。于是天子诏赠使持节都督定冀瀛沧殷五州诸军事骠骑大将军」殷州刺史司空公，谥曰文简，礼也。以武定二年十一月葬黄石山东。墓首表将」军之日，员石传逸士之风。敬挹此义，勒铭玄壤。乃作颂曰：」原流积远，庆灵长发，系本绕枢，生因贯月。鸣玉禁闱，高步云阙，风流未改，芳尘」讵歇。爰有达人，是膺余庆，高风独远，清辉可映。微言每吐，藏理咸镜，积实为宾，」生名于行。膺物卷舒，随时默语，车乘斯苹，舟人载伫。龙跃在渊，鸣飞遵渚，鳞翼」肃散，羽仪容与。从军塞外，追虏关山，仰视飞鸟，还望秦川。龟蛇晓引，刀斗夜悬，」计符投水，势类转员。取目太官，见称武库，爰赞霸功，实康国步。方即三寿，式清」王度，遽薀九原，寂寥泉路。山颓川竭，丘夷壑徙，曲池已平，高坟会毁。天井兰干，」阴沟弥弥，吾生不化，于嗟居此。河北赞皇出土。见《考古》一九七七年第六期《河北赞皇东魏李希宗墓》。
【志盖】阙
【铭文】大魏武定二年岁次玄枵十一月」辛巳朔廿九日已酉。」司州林虑郡共县城内人板授城」阳太守汲郡太守隗天念在城东北」三里葬合十三丧埙五?铭。息世洛，」息绍，宁远将军林虑郡丞共汲二县令；」息宁，轻车将军员外给事中。」孙叔和，孙早生。北京图书馆藏拓
【志盖】阙
【铭文】魏故使持节都督三州诸军事骠骑大将军东梁州东徐州刺史当州大」都督仪同三司衮州刺史临济县开国侯叔孙公墓志之铭」公讳固，字万年，河南洛阳人也。我皇应符授录，历数不穷，盘基与紫宫同」高，长源共沧海等浚。分珪锡土，以次命氏，故能明并日月，功侔天地者矣。」祖石洛侯，并州刺史尚书令。风度颖脱，体蕴珠玉。父俟懃，真安州刺史仓」部尚书司空公。温明内发，秀采外彰，并是当世之俊才，家国之伟器。大哉」六德，无所成名。公身资五才，人备百行。韫牍诗书，聊与枚贾同风；驰骋弓」马，乃共管乐等桀。闲庭广坐，运清言于席上；烽警尘起，画战阵于指掌。闇」合其书，动成礼式。馆富荆朱，才磬四海，立信行义，起家形国。太和中，解褐」奉朝请。稍迁直寝左中郎将直阁将军炖煌镇将武卫将军。入侍九重，居」钩陈之任；出屏边裔，处都护之官。内秉心口之委，外属六翮之用，运筹惟」幄，折冲千里。虽关右三明，无以比其绩；汝颖二祭，讵能等其雄。永安多难，」欃枪互起，玉斗殆丧，乘舆栖幸。公负弩案剑，备尝崄岨，重?剖肝，义存家」国。预补天之功，参扶危之力。册勋有典，封临济县开国侯，拜鸿胪卿散骑」常侍左光禄大夫。青緺紫绶，十腰银艾。荀氏八龙，未能比其盛；袁家五公，」裁可齐其美。忠亮之诚，截车鞅以箴规；密慎之至，数马足以谒上。除骠骑」大将军梁徐二州刺史。公齐民用礼，去盗以德，悬鱼辍味，卧辙潜归。骞帏」之化，更行于令俗；借乞之书，日填于阙下。岂直歌谣成韵，去后见思而已」哉。信人伦之模楷，衣冠之准的。岂期过隙鯈忽，良木斯坏。春秋七十八，薨于德游里。亦既云亡，凡百殄悴，接闬罢相，行嗟连响。帝用悼恻，崇以礼」数，赠使持节都督衮州诸军事本将军仪同三司衮州刺史，谥曰武恭，礼也。粤武定二年岁次甲子十一月辛巳朔廿九日己酉窆于紫陌之阳焉。」叹九原之不归，悲仁贤之长逝，写芳尘于玄石，杨不朽于远世。其词曰：」龙飞燕代，卜年攸长，为鲁为卫，建国侯王，分根命氏，花萼重芳。天地并德，」日月齐光，丹?辚辚，朱绂煌煌。荡荡其德，巍巍其仁，忠信皎洁，孝敬纷纶。」文丽自绮，武艺八神，如鸟之凤，为玉之珍。奄从晨露，儵然雕泯，金鞍染尘，」骏足不驰。宝剑生瘕，良弓莫施，惨惨高台，芒芒曲池。叫咷挽响，嵬峨龙?，」于兹一去，万古长违。北京图书馆藏拓
【志盖】魏故侍中」司空公吴」郡王墓铭
【铭文】魏故侍中征西将军雍州刺史」司空公吴郡王墓志铭」王讳光基，字昭德，河南人也。」孝武皇帝之四子。春秋十有九，」以武定三年岁在辛未二月丁」巳朔十九日癸亥薨于私宅。越」六月廿八日迁窆于西陵。铭曰：」玄黄始判，清浊已甄。桑林吐日，」蒙谷含烟。神原杳杳，洪祚绵绵。」德应昌历，道照皇天。敬镌幽石，」式述音焉。北京图书馆藏拓
【志盖】魏故荆州宗使君墓志
【铭文】魏故荆州刺史宗使君墓志铭」〔注〕祖儒宋□□□□□□□□刺史毛德祖冠军府录事参军振威将军带陈」□□□宜□□□□□□其忠于本朝，坚志虎牢，赐品宁远将军安众子。」祖亲同郡□□。父□□，建威将军颍川太守。」父□，圣世□宁远将军□□□□北府司马度斤镇子都将。」亲曰□冯氏。父茂，□□□□□士，后除昌黎太守。」君讳欣，字丰，□□阳安□□□洪源□于□石，盘祉蔚彼龙山。天乙以上圣」奋飞，武丁以□幼□基。胙土起以□□，□□由于崇德。轩冕盛在周汉，缨绂」光着魏晋。故能□衣之养三师于□庭，□席之举六着于京辇。祖以忠烈当」朝，父以敦敏□世。勋籍庸竞，有晖于时□者矣。君承彼积善，宗兹余庆，少而」岐嶷，□号二□，乐道忘□，□乃入宦。永安中释褐殿中将军威□将军。普泰」二年，旨除洛谷令。永熙三年，□拜宣威将军积□将军。兴和三年，大丞」相勃海王以君谋用早闻，才堪从政，□旨除为平遥县令。爱物侔于武城，」慈恕有踰蒲□。牛刀不叱□苋，鱼鲜同之夜愍。惠迹流于旁干，令望溢至九」天。主上钦怀，又加异赏。诏曰：宣威将军平遥县令宗君妻韩，能循法度，」多所闺习，出入宫掖，抑有劬劳。可北□州定□郡君。□君春秋六十有七，以」武定三年七月戊寅朔七日甲申寝疾□□县□。家□夫人之□，邑号□悴」之悲。其年九月迁柩邺都崇仁里宅。有诏曰：故宣威将军平遥县令宗君，」殷懃戎旅，□□多年。虽宰百里，未之酬□。□□化往，□有愍焉。可赠持节督」北荆州诸军事冠军将军北荆州刺史。以十月丙午朔廿八日癸酉就窆于」邺都之西望马岗之左。陶器可朽，山林□□，聊述□□，以志泉路。其词曰：」蒿华□岳，薀气□灵，若人□义，□□□□。□□□□，□□□情，博闻强志，茂」□彩肇。藏器□□，观光凤举，□□□□，□游霸府。□□□节，正直是与，往来」生光，去夕有叙。受命惟恭，令□□□，□□明廷，委之□□。惠德近怀，明治远」肃，仪革□翘，风移俗穆。欲仁斯□，□□□传，温风逝矣，严霜悴焉。芒芒幽垄，」杳杳下□，荣名□志，金石之中。」夫人同郡冯氏，□□郡君。父始□镇远将军□野镇将。」□息仲彦，人□□尚书□□□彭□王开府墨曹参军。」次息仲□，太□淮阴王府行参军。北京图书馆藏拓
　　〔注〕因残泐过甚，部份文字与断句仅供参考。
【志盖】阙
【铭文】魏故散侍郎汝阳王墓志铭」王讳賥，字子冲，河南洛阳人也。恭宗景穆皇帝之玄孙，仪同京兆」康王之曾孙。穆帝诸子封王者十有二国，莫不政如鲁卫，德励问平，」入长百僚，出踰五等，故能积庆流祉，本枝实繁。祖使持节征南大将」军雍汾二州刺史西河王。父使持节侍中太师录尚书事都督定」冀瀛殷四州诸军事定州刺史汝阳文献王。并将相应期，才贤继轨，」盛德百世，自古然哉。王降神山岳，资灵辰昂，生不肃之深宫，禀自然」之秀气。裁离襁褓，便游庠塾，月习礼仪之事，体安仁义之风。幼以宗」室入随朝觐，容止闲华，风神通敏，折旋合度，笑语中规，众共异之，咸」以远大相许。及长风摇树，欲养无期，毁不胜丧，几将灭性。虽济北之」草庐土席，甄城之居哀过礼，即事望彼，曾何足称。服阕，袭爵，除散骑」侍郎。爰以弱冠，膺夫多福，既谒承明，仍●青琐，博观旧史，泛爱通德，」礼过申穆之宾，流连枚马之容。良辰美景，满座盈樽，神王一时，自得」千载。庭仪六●，骖驾四马，内奉蒸?，外修朝聘。庶当齐龄卫武，同寿」?桓，得以辅佐王室，克隆根本。而天道茫茫，翻成寡思，春秋卅八，武」定三年闰月廿日薨于位。福谦之言，于兹罔信，与善之望，自此难期。」粤以其年十一月廿九日迁葬于邺城西北十五里武城之阴。陵谷」方迁，缣竹易朽，聊因玄石，用垂于后。其词曰：」崇基逦迤，鸿源浩汗，别岭昆峰，分流天汉。周封千八，姬实居半，是称」蕃屏，斯为枝干。必复其始，复挺贤王，多才多艺，克构克堂。论议衍衍，」车服煌煌，来自国邸，□□瞻望。方穷八命，庶极三寿，晨露俄晞，朝华」非久。世多夭折，民鲜皓首，气反清虚，形归山阜。远日有期，虞歌已切，」同盟毕会，内宗成列。蒿里既召，郭门行阅，城阙长辞，荣华永绝。昏霾」气色，凄惨行露，大夜无晨，千龄不寤。莫辩蝼蚁，安知狐兔，罕镌金石，」徒封丘墓。北京图书馆藏拓
【志盖】无
【铭文】魏故咨议封府君墓志铭并序」君讳柔，字思温，冀州勃海条县人也。其先封臣，是为皇帝之师。拥九葩以」上征，驰八龙而轻举。世袭轩冕之荣，家传儒素之业。八世祖仁，魏侍中。博」学洽闻，奉玉壶以挺誉。六世祖释，晋平州刺史领护东夷校尉。秉文经武，」驾朱骖以流声。祖景，冀州别驾从事史。分乘万里，标海沂之咏。父仲灵，东」莞东安二郡太守。再莅专城，敷河润□绩。君器宇恬旷，风格清远。幼禀骏」逸之才，长怀亮拔之气。敦诗悦礼，孤绝朋侪；索隐探赜，独悟衿抱。有礼有」节，信追踪于往代；无蕴无?，乃踵美于昔人。厉精鸿门，弱不□弄。蕴范子」之术，苞卜生之伎。舍端木车服之华，同文渊赠恤之惠。中外资其□范，州」闾仰为淮〔注〕的。再辟州主簿本国大中正。诠衡士族，贻咏乡部。除辅国将军」谏议大夫。献可替否，当官正色，循名攉实，无惭白马。除骠大府长史，俄迁」征虏将军中散大夫，从班列也。除沧州骠大府司马。在任未几，流咏乡部。」寻除安德太守。尽盐梅之致，极纬隐之方。民和政善，刑清讼息。除平东将」军开府咨议参军事。纵容谈谑，席上生光。得人之美，于斯为盛。方高跖三」阶，永戬百禄，而神听终爽，奄先晨露。以大魏武定二年三月十九日遘疾」卒于广乐乡新安里，春秋六十七。呜呼哀哉。知与不知，莫不掩涕。越以武」定四年岁次丙寅二月甲戍朔十一日甲申窀穸于本甸。龙驾难久，鲸镫」易灭，勒铭泉壤，清尘永晰。其辞曰：」堂堂盛烈，玄纵远树，崇基岳峙，长源河注。聚散云龙，抑扬风雾，伊人载挺，」抟空高煦。才颖笼砺，嗜欲堤坊，纫龟桂馥，曳组兰芳。止吠夜犬，息饮朝羊，」?鸿等翥，犹骥齐骧。方聘遥途，未单遐迹，欻同尘草，鯈如火石。空叹驰驹，徒悲行客，时翻四绪，众表三易。●唳薤歌，逶迤稚柳，逝兹华屋，即斯幽埠。」玉树终沦，金乌宁久，悠哉白日，扬名不朽」夫人博陵崔氏，年廿九，以熙平二年八月十日奄遭非命云亡。以来廿九」载今便改榇合窆玄宫。」继夫人东平毕氏以去兴和三年七月十一日遘疾卒。回葬乐陵，别刊志铭。」今亦同迁窆。河北吴桥出土，见《考古通讯》一九五六年第六期《河北吴桥县发现东魏墓》。
　　〔注〕淮，当为准字。
【志盖】阙
【铭文】刘强，字力世，中山上曲阳平」洛城内人，靖王之苗冑，上曲阳令」之孙。春秋卌三，正始三年二月十」六日卒。维大魏武定四年岁次」丙寅十月廿八日丁酉，夫人」杨氏同穴。见《文物》一九六五年第十期《从晋砖文字说到「兰亭序」书法》。
【志盖】阙
【铭文】魏故使持节侍中司徒公都督雍华岐并扬青五州诸军」事车骑大将军雍州刺史章武王妃卢墓志铭」祖巘，燕太子洗马，魏建将军良乡子。祖母鲁郡孔氏。」父延集，幽州主簿。母赵郡李氏。」太妃姓卢，讳贵兰，范阳涿县人也。魏司空毓之九世孙。氏」族之兴，详于典故，弈世载德，不殒旧风，名望之重，冠冕海」内。太妃承家之庆，自天生德，体韵闲和，心神明悟，言德兼」修，工容备举。萋于幽谷，翘彼错薪，亦既言归，继之王室。奉」上接下，曲尽妇仪，用之家人，克成内政，遵其法度，为世模」楷。加以敦穆宗亲，贻训子侄，唯礼是蹈，非法不言，故能望」楚宫而轶樊姬，瞻齐堂而超卫女。而与善之言弗膺，物化」之期奄及。春秋五十有四，以武定四年十一月八日薨于」邺都。越以其月廿二日葬于漳水之北，武城之西。乃作铭曰：」导源姜水，构趾嵩山，大风之后，弈叶蝉联。家风不坠，门业」犹专，外挺俊造，内启幽闲。秀质神成，淑性启天，动止应□，折旋合礼。示既有行，来仪朱邸，令望媞媞，德音济济。郑音」弗听，鸟肉不食，停轮待期，●门成式。彼日不居，川流未息，」逝者如斯，●嗟何极。灵?夕进，楚挽晨哀，松杨萧瑟，丘陇」崔嵬。日月代谢，寒暑去来，若戏高岸，有昭夜台。」长子章武王，字景哲。出身司徒祭酒，俄迁尚书祠部郎中通直散骑常侍朱衣直阁钾仗都将征虏将军肆州刺史」当州都督侍中车骑将军左光禄大夫护军将军领尝食兴御兼太尉公奉玺绂侍中骠骑大将军西道大行台仆」射殿中尚书散骑常侍开府仪同三司护军将军侍中章武王。」第二子字叔哲，出身员外散骑侍郎征虏将军中散大夫。第三子字季哲，出身秘书郎中征虏将军中散大夫。北京图书馆藏拓
【志盖】魏故尧」氏赵郡」君墓铭
【铭文】魏故南阳郡君赵夫人墓志铭」夫人讳胡仁，南阳苑人也。南阳太守之女，相州刺史平阳公之第六子散骑」常侍之妻。禀公族之洪冑，洞清澜而激镜。资性端华，含仁履顺。贞规峻节，芳」兰独远。孝恭之称，起自龆年。幽闲之着，爰发冠岁。加以七德允敷，四教肃明。」故昧寅鸡以早兴，竟夕乌而不倦。箕帚必先，初未表于颜色；劬劳?执，终平」生而无愠。食邻磬诚，未之仪比。参奇九策，曾何轨述。一见洞晓，万事精闲。端」凝静思，明发机神。虽宪英之妙识，罕以论德；昭姬之洁操，讵可秤名。夫人诞」生三子，声驾一时，咸有王佐之略，命世之才。长子雄，使持节散骑常侍骠骑」大将军仪同三司城平县开国公燕瀛青胶徐豫六州刺史都督杨颍楚霍」十州诸军事司徒公，谥曰武恭公。第二子奋，使持节散骑常侍骠骑大将军」汾颖衮豫梁五州刺史安夷县开国公司空公。第三子宗，使持节征虏将军」东郡太守南岐州刺史主衣都统。剑佩铿锵，蝉组陆离，青紫掩映，冠盖相晖。」当世以为贵盛，缙绅慕其藉甚。羊氏七卿，远惭世载。袁族五公，近谢羽仪。夫」人自少至耋，孝敬敦睦，长孤抚幼，亲加鞠养，好施能赡，去奢就约。凝霜之操，」严寒弥厉。九族仰其嘉猷，六姻慕其景行。是以誉满两京，声溢九服。大丞」相中外诸军事渤海王高，地居戚重，位望尊崇，亲慕夫人慈训，躬展诚敬。朝」廷标赏，诏曰：辅国将军岐州刺史难宗母，前以身德子勋，光启邑号。因讳」陈改理，宜见从。可西荆南阳郡君。庶追大家之号，不独擅于汉后；贤哉之录，」岂止记于魏公。夫人年七十八，以武定三年遘疾，薨于第。天子震悼于厥心，」丞相恸情以崩虑。赗赠之礼，有余恒典。以武定五年岁次丁卯二月戊辰朔」廿九日丙申葬于邺城西七里之北。左带漳水五里之西。痛兰摧于秋旻，伤」桂亡于霜月。追金石之不朽，永传芳之无歇。乃作铭曰：」猗欤盛烈，照晰夫君，诞生令淑，秉德含仁。肃穆礼敬，言厉温恂，风仪介操，蔚」彼贞筠。松生标峻，桂性柔芳，清晖早映，缉誉幽房。才同班蔡，望等齐姜，孝至」精感，节义播扬。如风春畅，若月秋明，?愠之色，何曾暂生。女工婉娩，母德仪」形，谢家耻誉，袁妇惭名。锡圭分土，主爵是加，礼遇绸缪，升宠晖华。崇庸显德，」超彼云霞，日唯庆造，光国隆家。百年无永，万古同然，亏盈有数，舟壑代迁。玄」房一闭，终此深埏，松杨结雾，丘垄生烟。寒霜晓切，悲风夕起，云凄代色，人酸」邑里。淑懿云亡，将何仰恃，敬铭余徽，兰熏不已河北磁县出土。见《考古》一九七七年第六期《河北磁县东陈村东魏墓》。
【志盖】阙
【铭文】魏上宰侍中司徒公领尚书令太傅领太尉公假黄钺九锡任城文宣王文竫太」妃墓志铭」太妃姓冯，讳令华，长乐信都人也。太师昌黎武王之第五女，曾祖东燕昭文帝，祖」太宰燕宣王。若夫帝王有命，将相应期，锺鼎相传，冠冕继袭，固已功流载藉，道被」笙镛。昔在有周，齐为甥舅之国；爰及大汉，阴实乡里良家。非夫皇天锺美，神灵覆育，孰能作合圣明，为天下母？姑文明皇太后，正位临朝，二姊并入主坤宫，配」高祖孝文皇帝，翻成外戚，属此盛门。太妃承奕世之休绪，禀太清之秀气，生道」德之家，长礼仪之室，目不睹异物，耳不闻外事。而聪明温惠，与本性而相符；仁信」规矩，乃率行而自合。正始二年，年十九，四行聿修，五礼闲习，造舟且及，百两爰备，」乃言告师氏而言归焉。正始三年正月，皇帝使中侍中兼大鸿胪卿策拜任城」国妃。帝乙归妹，聊可比其元吉；齐侯之子，未足方其美正。文宣王历作王官，至于」宰辅，居栋梁之任，荷天下之忧，昧旦入朝，不以私室为念。太妃恭懃妇业，助治家」道，中馈是宜，内政有序；务先窈窕，不有妒忌之心；博进才贤，而无险诐之志。至若」遥听车声，识伯玉之有礼；当朝晏罢，责叔敖之未登。辅主君，古今英异，易称一人，」得文诗着，三五在东，以兹樛木之恩，成此螽斯之业。抚养异宫，恩同己子，故能化」自●闱，声闻邦国。神龟二年十二月，文宣王薨，朝依典礼，策拜太妃。诸子布在周」行，并縻好爵。每分至纪节，内外备在，未尝不锺鼓悬庭，蝉冕满室，胥徒骆驿，轩盖」成阴，文物声明，此焉独盛，忠臣孝子，顿出斯门。虽先王积善余庆，抑亦太妃德教」所及也。昔慈母八子，咸为卿士大夫；泰姬五男，俱登郡守牧伯。尚称荣旧史，着美」前书，杨榷而言，曾何髣佛。动中典礼，言必称于先姑；修德苦身，以为子孙之法。公」将复，世业日昌，厚禄未穷，流年不待。武定四年四月四日丙子遘疾薨于国邸，时」年六十。粤以武定五年岁次丁卯十一月甲午朔十六日已酉窆于邺城西岗漳」水之北。金石可久，高深或迁，敬图徽美，寄彼幽玄。其词曰：」墓起覆匮，源资滥?，连峰既远，清澜遂长。桂生必馥，兰挺而芳，如金振响，如玉含」光。显允淑人，天降休祉，门高马邓，恩侔许史。言归大国，来自戚里，作配哲王，德音」不已。作配如何，车服以盛，德音安在，民胥攸咏。七穆遂兴，二惠方竞，克享福禄，坐」应嘉庆。庆乃日隆，禄亦弥厚，光阴遽迫，荣华难久。窃恃报施，庶过眉寿，一朝冥漠，」归全启手。思惟平素，瞻仰灵轩，神仪永戢，帏帐虚存。卜云其吉，灵?在门，且辞京」辇，夕赴山原。悲风何厉，愁云自屯，丛杨且合，思鸟方喧。声名徒显，坟垄空尊，千秋」万代，已矣何论。北京图书馆藏拓
【志盖】阙
【铭文】大魏故骠骑大将军散骑常侍济衮二州刺史二州诸军」事东安王太妃墓志铭」太妃姓陆，讳顺华，河南洛阳人也。禀灵川岳，既因生以启」姓；取则星雷，亦祚土以命氏。五叶公门，复在今日；九世卿」族，徒称往时。至于赞殷翼周之功，方稷比契之绩，固载之」于敦史，此可得而悉言。祖受洛跋，相州刺史吏部尚书太保建安贞王。器宇冲深，宰辅当世。父琇，袭爵建安王，给事」黄门侍郎太子左瞻事祠部尚书太常卿司州大中正卫」大将军仪同三司。风度邃远，领袖一时。太妃长自公宫，声」标中谷，容止闲华，识悟柔婉，照梁未可为并，委衣不足为」俦。亦既言笄，来从百两，四德本循，六行弥着，室中生光，事」高蕃邸，家内之肥，名踰列国。及东安诏赴，鱼山告窀，训抚」咳幼，克绍家业。朝旨褒其风德，物议重其高顺。而中年构」疾，奄从朝露。春秋五十有九，以武定五年岁次丁卯五月」丁酉朔十一日丁未薨于邺城修正里之第。粤以其年十」一月甲午朔十六日已酉窆于武城之西北，去邺城十里。」世经十一，吴王之墓复开；时历三千，滕公之庐重启。居诸」送生，陵谷相贸，终同侵毁，庶表遗镌。乃为铭曰：」高门□□，亦叶重光，世禄世载，令问令望。珠生丽水，玉出」昆岗，诞兹明叔，如彼珪璋。声流中谷，向溢平林，既方桃李，」复诸瑟琴。用复厥操，以秉其心，妇德无爽，母仪可钦。毕至」难违，各云其命，华堂溘阻，荒原且敻。严霜夜切，悲风晓劲，玉体长潜，金声可咏。北京图书馆藏拓
【志盖】阙
【铭文】魏故使持节侍中太保特进都督雍华岐三州诸军事」大将军雍州刺史安丰主妃冯氏墓铭。谥曰。」太妃姓冯，皇后之妹。厥初卜仕，爰启大名，自兹以降，」世德弥远。其建功立事之美，鸣玉貂金之盛，固以良史」书之丰碑无愧者矣。太妃夙承阴教，早备柔仪，取则彤」管之诗，求箴青史之记。苹蘩薀藻之洁，则季兰无以过；」佩玉琼琚之礼，乃孟姜不能及。亦既有行，作合君子，百」两斯讶，九十其仪。内有椒房之亲，家同金穴之赐，而朝」夕忧勤；归于节俭，安兹浣濯，无癈纮綖，致肃雍于友嫔，」尽尊敬于师傅。辚辚霄动，便知伯玉之车；薨薨旦闻，仍」起鸡鸣之戒。训诲诸子，雅有义方，恩切倚闾，俞均断织。」兼以信向大乘，遨游众善，翘到不已，依止无倦。方将献」宝灯之树，施清净之水，而丛兰欲修，秋风奄及。春秋六」十四遘疾，薨于乡义里。以武定六年十月廿二日窆于」风义里地。素旗有托，玄石宜镌，乃作铭曰：」周有姜任，汉称许史，公侯之胤，必复其始。赫赫后闺，煌」煌戚里，异人间出，为王卿士。诞兹淑媛，言告言归，来嫔」上宰，实惟元妃。静恭内位，作主中闱，鱼轩翟茀，象服袆」衣。观彼列图，成其妇道，室靡重茵，帷加旧皂。逝川已驶，」藏舟何早，枯鱼衔索，轻尘栖草。将先远日，乃挈元龟，门」西膴膴，墩北垒垒。薤歌晓急，松风墓悲，于嗟大夜，锺漏」何迟。北京图书馆藏拓
【志盖】魏故郑夫人墓志之铭
【铭文】魏骠骑将军都水使者顿丘邑中正顿丘男顿丘李府君夫人郑氏墓志」夫人荥阳开封人也。祖尚，济州刺史。父贵」宾，荆州刺史。世擅膏腴，家传冠盖。禀和有」素，籍庆自远。柔嘉着于龆日，容德表于笄」年。仪范宗姬，誉满闺阈。结离受训，匹事君」子。回此孝慈，因心祇敬，奉上接下，莫不雝」穆。积善无征，降年不永。以武定七年四月」十一日卒于邺，春秋卌壹。以二月廿八日〔注〕迁于旧茔。惧陵谷推移，清芬或晦，刊美泉」穴，用昭不朽。其词曰：」珠明随浦，玉润蓝田，士操弘毅，女节贞坚。」爰在稚质，秉志幽闲，松柏比茂，桃李争鲜。」偃息图史，服玩箴篇，斯言无玷，容止何侃。」方隆繁衍，介以遐年，芒芒天道，滔滔逝川。」宝钗戢耀，虚房翳然，音徽永隔，令淑徒镌。河南濮阳出土。见《考古》一九六四年第九期《河南濮阳北齐李云墓出土的瓷器和墓志》。
　　〔注〕此处未载何年，姑认为武定七年后一年。原报告定为武平七年。同出李云志为武平七年立，称齐不称魏，且记李云官职不同。定为武平七年有误，不从。
【志盖】魏故侍中」司空公吴」郡王墓志。」
【铭文】魏故侍中使持节都督徐阳衮豫济五州诸军事骠骑大将军徐州刺史司空公兰陵郡开国公吴郡王铭」君讳正表，字公仪，姓萧氏，兰陵人；梁临川靖惠王之第六子也。其盘石鸿基，固以彪炳驎渠，焕乎史策。烈祖」文皇帝，以瑰奇命世，匡赞齐朝。伯梁武皇帝，膺运受图，负兹宝历，天飞江左，光宅四方。考以雄姿桀举，作宰」家国。王诞乾坤之灵和，禀台华之纯粹，内苞九德，外兼百行。弘敏以卫其神，贞明以坚其志。是以延誉令闻，」发于龆龀，端凝岐嶷，肇自跬游。性恬静，寡声欲，宽裕泛爱，器量渊沈。巍巍焉入烟霞而秀上，浩浩焉湛沧波」于无际。清规素德，足以励俗怀来；言行威风，足以陶时范世。幼含通理，阐思幽微，虽七步之章未遒，权象之」能过智。生长深宫，年殊及学，而●〔注一〕弦敧器之诫，皆已闇冥匈腐者矣。弱冠爰启土宇，封山县开国侯，食邑一」千户。除给事中，俄转太子洗马。以忧去职。征为骁骑将军光禄勋，不起。王孝思天然，毁顿过礼，恸血恒流，守」坟逾缟。庐藏猛兽，兔狎阶庑。服阕。出为宁远将军淮南太守。畿内股肱，去京密迩，宽猛贪廉，纤●必着，前后」剖符，?不黜辱。而王秉行逸群，动多异绩，潜惠若神，纠奸犹圣。岂直弭兽反风，留犊县鱼而已。以王达于从」政，鞠育生民，迁为征东将军假节晋安太守。闽区澳壤，地产金珰，煮海击锺，探珠连骑。能怀掌握，富润云孙。」而王萧然卧治，号为神父。责功丞掾，齐道是修，蒲帛遯肥，广延仄陋，故得礼变文身，化行殊俗，感幽赞于童」谣，结佩言于民口。虽杜畿之抚河东，陆纳之临震泽，曷以加旃。王既俭能率下，民不敢欺，匪懈恪勤，简乎帝」听。左眄丰貂，佥议攸属。特征为侍中，县侯如故。倭迤禁闼，出内秘言，庠序朝端，万夫倾首，覆是腰腹，未之过」也。淮岱任重，控接关华，土带汧陇之风，人多六郡之气。咸以王文武兼姿，克谐盛选，乃授使持节都督北徐」西徐仁睢安五州诸军事北徐州刺史。王以天下膏腴，莫尚京邑；兼以犹子之宠，翕习当时，边岳建旟，非其」所好，固辞不免，击楫济江。褰帷入境，豪族丧其精；问政下车，奸吏屏其迹。采俊乂于穷乡，求民瘼于穹谷。劝」农阅武，愚智影随。襁负来趋，边方响应。故能抗御中华，啸咤淮右。扞圄萧条，蒲鞭靡设，阶少讼言，路多遗剑。」在州六稔，申请亟闻，伏阙表留，岁有千数。虽夕殒之恋朝光，枯苗之思洪泽，未足比焉。俄而贼臣构逆，天步」艰难，而王号哭霄征，驱车弗息，鞠于誓众，哀感三军。但封豕游魂，长蛇假气，未伏辜诛，犹为时蠹，于是散发」秦庭，投身魏阙。朝廷嘉王忠孝奋发，义勇兼弘，着美号于姑苏，启苴茅于旧里。爰遣中使，道授兰陵郡开」国公，食邑五千户，封吴郡王。承荣犹惨，闻命若吊。以王身筠竹箭，贵极东南，拥地移氓，勋符不赏。及●近畿，」王人接轸，士女堵墙，若观灵瑞。亦既入朝，特蒙殊礼，即拜车骑大将军侍中特进开府仪同三司太子太」保，甲仗一百人，班剑廿，加羽葆鼓吹一部，王公如故。赐甲第一区，布帛肇计，红粟万锺，田畜车舆，靡不必备。」王以本朝阽危，志殉社稷，尊官厚俸，一不关心，恳恻莫言，誓之丹石。频敕断表，敦喻交驰，弗获拜恩，形立」枯槁。方当借威大国，剿彼豺狼，进效功庸，退雪私耻。而天地无心，与善茫昧，景命颓龄，不登黄苟。春秋卌有」二，以武定七年岁在己巳十二月壬午朔廿三日丙午薨于私第。呜呼，知与不知，远近戎华，莫不痛悼失图，罢厘〔注二〕辍相。惟王识鉴通神，藏纳为器，仁潭昆木，泽洽燋苔。不以飙急变音，不以幽居改操。佩兰桂以外熏，怀」琬琰而内映。风韵弘雅，度亮淹劭，?怒弗形，得亡犹一，虚己重士，轻财好施。抽尺璧其若●，散一珠如遗迹。」不迷惑于绮罗，不嬉柔于谄佞。驰骋道德之场，游猎忠义之圃。畏黄金于四知，耻白玉而诒罪。处贵益恭，居」丰逾约。咨可谓克己谨身，善始令终者已。故能濯颖皇支，声芳宇宙，但研精之业，恨一匮而丧功；殄悴勤王，」等高岩而落仞。报施无征，幽冥奄及。及赠侍中使持节都督徐阳衮豫济五州诸军事骠骑大将军徐州刺」史司空公，其开国王并如故，谥昭烈王，礼也。虽复赐地郊园，封疆有托，而感梦归怀，乔松云靡。粤以八年岁」在庚午二月辛巳朔廿九日己酉窆于邺城之西?。若使川为橘岫，地轴成津，槚隧攸长，和如山固，敬述徽」音，播之来世。乃作铭曰：」大哉王冑，峻矣其嵩，齐明二曜，比德虚冲。纬文经武，既哲且雄，志高殄越，智迈和戎。惠腴时雨，严烈秋风，谋」猷渊塞，术艺旁通。居朝特达，伊家栋隆，如辰不转，似月县空。长标蔼蔼，盛业融融，入侍紫微，出临蕃岳。期浃」化成，变浇还朴，论道属书，谈玄入觉。似岱多峰，如河少浊，韫柜温温，舒英卓荦。气溢江东，形仪凉朔，坚白聿」怀，灵蛇斯握。善价方臻，良工始琢，千里未光，如何潜邈。发齿痛心，翾驰悲注，幕幕山云，蒙蒙陇树。曲盖收阴，」时骖解驭，东阁尚开，西陵爰遽。永隔亲宾，长留仙处，翳翳□□，□□当旭。曙。北京图书馆藏拓
　　〔注一〕●，此字不见于字书，疑为「鼓」字之讹。
　　〔注二〕厘，当为廛字假借。
【志盖】阙
【铭文】大魏武定八年岁次」庚午三月庚戍朔六日乙」卯，司州魏郡临漳县魏故」源贰虎之曾孙磨耶，年」六岁，卒于北豫州。遂殡」于城南二里涧南临坎。但」恐年岁久远，惧从陵谷，」同置祇●一区，在其圹头。」聊题刊记，埋在圹南六」尺。謶其千载，永存不灭。北京图书馆藏拓
【志盖】阙
【铭文】魏故太原太守穆公墓志」公讳子岩，姓穆氏，河南洛阳人。实膺茂祉，早协昌运，丰沛既迁，关」河是宅。乃祖以降，世诞民英，公王代起，蕃牧联事。望烛两都，荣高」七叶，公族之大，莫或斯拟。祖司空录尚书长乐王亮。考太保大将」军顿丘王绍。追毛毕之佐周，怀□禹之匡汉，家图国史，可得详言。」公资气辰象，禀灵川岳，幼诞珪璋，夙标誉望，学山学海，宗圣宗儒。」峰碣与千刃比高，波源与万顷同极。爱仁好士，存旧笃终，雅洞篇章，尤晓音律。正始之风弗坠，建安之体真存。蔡邕可以致书，卫瓘」宜其命子。释褐给事中转司徒记室参军。振缨华闼，参文盛府。缙」绅伫其高义，冠冕揖其清猷。匪直增辉衮席，式亮槐采。允当世之」龙门，属通人之水镜。我皇留情俗弊，笃怀民隐，日旰罢朝，思弘吏」职。出除左将军太原太守。昔侯黄两霸，妙辩享鲜之术。诗畿二杜，」深达制锦之方。公兼彼四政，肃兹千里，期月有成，颂声载路。稍迁」朱衣直阁司徒咨议参军。若华方映，扶摇未耸，天津急其夜波，地」游骛其晓轴。武定七年十二月十八日，春秋卅有五，遘疾卒于邺」京。玉树长埋，痛深终古，市朝含识，莫不堕泪。粤以八年岁次庚午」五月己酉朔十三日辛酉卜窆于邺都之西门豹祠之曲。呜呼」哀哉。斧柯潜坏，桑田屡改，松柏为薪，碑表非固，敬刊幽石，永窴穷」泉。其词曰：」浚哲有祥，昭假不已，于赫着姓，克隆载祀。贞王之孙，匡王之子，衮」章弈叶，声明继轨。积庆允厘，励德在兹，耽耽大夏，绣拱云楣。道有」必贯，学靡常师，纷纶艺业，掩映文词。九皋初响，八翼方振，佐铉教」宽，治邦河润。直宿云陛，匪躬克慎，讽议台阶，谦光逾峻。摛藻问服，」绝翰感麟，茫茫天道，●我哲人。泉灯一夜，垄树无春，千秋万祀，永」播芳尘。北京图书馆藏拓
【志盖】魏开府仪」同长广郡」开国高公」妻茹茹公」主闾氏铭
【铭文】魏骠骑大将军开府仪同三司长广郡开国公高公妻茹」茹公主闾氏墓志铭」公主讳叱地连，茹茹主之孙，谙罗臣可汗之女也。源流广远，」世绪绵长，雄朔野而扬声，跨列代而称盛。良以布濩前书，」备诸历史矣。公主體弈葉之休徵，稟中和之淑氣，光儀婉」?，性識閑敏，四德純備，六行聿脩，聲穆閨闈，譽流邦族。若」其尊重师傅，访问诗史，先人后己，履信思顺，庶姬以为谟」楷，众媛之所仪形。皇魏道映寰中，霸君威棱宇县。朔南」被教，邀外来庭。茹主钦挹风猷，思结姻好，乃归女请和，作」嫔公子。亦既来仪，载闲礼度，徽音岁茂，盛德日新。方亨遐」期，永●难老，与善徒言，消亡奄及。以武定八年四月七日薨于晋阳，时年十三。即其年岁次庚午五月己酉朔十三日辛酉葬于釜水之阴，齐献武王之茔内。天子下诏曰：长」广郡开国公妻茹茹邻和公主，奄至丧逝，良用嗟伤。既门」勋世德，光被朝野。送终之礼，宜优常数。可敕并州造辒辌」车，备依例程，礼也。乃铭石壤阴，永传余烈。其词曰：」祁山发祉，蒙野效灵，雄图不竞，世载民英。于惟淑女，膺庆」挺生，德兼柔慎，质俪倾城。皇德远临，霸功遐震，紫塞纳-马恩省款，」丹邀思顺。有美来仪，作嫔世隽，惠问外扬，贞情内峻。思媚」诸姑，言齿同列，衾帱有序，大小胥悦。方亨遐期，仪范当世，」如何不吊，兰摧玉折。卜云其吉，将窆玄宫，荣哀总备，礼数」兼崇。轻辌转毂，飞旐从风，清晖永谢，彤管无穷。河北磁县出土。见《文物》一九八四年第四期《河北磁县东魏茹茹公主墓发掘简报》。

西　魏

【志盖】魏故李」氏吴郡」君之铭
【铭文】魏使持节假镇北将军征虏将军大都督散骑常侍」原州刺史上封县开国公李贤和妻故长城郡君吴」氏墓志铭」郡君讳辉，高平人。祖兴宗，父洪愿。其先勃海徙焉。世」家豪赡，礼教相承，爰自邦乡，门居显称。郡君资性矛〔注〕静，立身婉顺。少习女功，长成妇德。四行既充，六礼云」暨。始自笄年，言归茂族。夫氏积善所锺，福禄攸降。伯」叔以勋德升朝，且台且牧；子侄禀训过庭，以文以」武。济济列位，蔼蔼盈门，繁衍克昌，一时罕匹。舅姑夙」逝，不逮恭奉。身居长姒，内正所归。警诫相成，动遵礼」度。敬接众娣，慈训诸妇。内外斯穆，人无闲焉。方冀亨」万石之遐福，终九十之盛仪。而与善无征，沦芳盛日。」春秋卅八，以大统十三年岁次丁卯九月乙未朔廿」六日庚申薨于州治。朝廷以夫门功显，夫人行修，」追赠长城郡君。即以其年十二月廿一日葬于高平。」即远莫旋，幽扃遂密，镌石铭志，以备陵谷云。」长子东宫洗马永贵，贵妻冯氏。」次子永隆。次子孝轨。」次子孝諲。宁夏固原出土。见《文物》一九八五年第十一期《宁夏固原北周李贤夫妇墓发掘简报》。
　　〔注〕矛，当为柔字省写。
【砖志】大统十五年」□月廿八日右」□坊任小香。北京图书馆藏拓
【志盖】无
【铭文】魏故平西将军汾州刺史华阴伯杨保元妻华」山郡主元氏志铭」夫人姓元，河南洛阳人。高柳府君临虑侯凤皇」之长女也。分跗萼于琼岫，联气象于紫微。故其」世载可得而略。夫人幼明慧，长柔顺，教自公宫，」来仪君子，拥箕帚而致养，奉俎案而齐眉。二族」咸休。邦家斯庆，虽夭桃之赋其灼灼，常棣之叹」其秾矣，论德比义，绰有裕焉。暨华阴伯薨徂，夫」人以母仪训世。朝廷乃拜县君，以万年为夫」人汤沐邑。后迁敷西县主。长子熙之，位大鸿胪」卿。次子叡景，夙年零落。方冀享万石之禄，扇大」家之风，而树静难期，奄从化往。春秋七十一，以」大统之十五年薨于长安。册赠华山郡主，礼也。」粤十七年三月廿八日同窆于华阴潼乡。合葬」非古，始自周公，式镌玄石，传之不穷。」长子名熙之，骠骑大将军北华州刺史大鸿」胪卿，华阴县开国男。次子叡秀。次子叡景。次子叡和。次子叡弼。次子叡邕。陕西华阴出土。见《考古与文物》一九八四年第五期《华阴潼关出土的北魏杨氏墓志考证》。

北　齐

【志盖】无
【铭文】天保二年润月」五日赵苟生」亡息子问铭」记。据《汉魏南北朝墓志集释》
【志盖】阙
【铭文】大齐故使持节都督扬怀颖徐衮五州刺史骠骑大将军太府卿山鹿县开国伯洛川县」开国子安次县都乡男元使君墓志铭」祖吐久伐，使持节都督泾州诸军事征南将军泾州刺史汶阳男。父广达，使持节散」骑常侍都督夏州诸军事抚军将军夏州刺史。君讳贤，字景伯，河南洛阳人，魏平文」皇帝之后也。君姿彩雄润，器韵修明，逸调与清风并流，气岸共温云俱上。是以年在与玄」而神奇可识。元礼知其伟器，德操觉其通理。出身司徒府行参军，寻除中坚将军步兵校」尉。普泰中，除安北将军银青光禄大夫。既居张子之官，继阮公之任，萧条謇谔，极兼诸美，」故魏来此职于今始贵。及永熙在律，火照甘泉，申息之门，于焉未启。朝廷以豫州襟带，边」要所资，才非吴李，罕勘斯寄，乃以君为镇城大都督。南土之不坏，君之力。暨兴和之间，」海外有截，天子盛选明德，欲安土宇。乃以君为杨州刺史加车骑将军。君褰车广视，积水」求情，寒暑不移，民瘼俱尽。虽君公之与人合，叔父之共神通，光满昭史，夫何足云。复诏君」行怀颖二州事。文襄皇帝以河防近服，作国南门，砥蹑蛮荆，斜协秦陇，有其才则一丸」而守，无其人则三河沦没。乃以君为大都督而镇之雒。冯异之在机轴，无以加也。武定七」年，复以君为永固镇大都督。时皇帝刷羽依桐，翻霄未即，只求明哲，经纶王绪，遂表除」君安次县都乡男，食邑一百户。及运在天鼋，笙筦变节，蛟龙庆云，回归有道。天保元年，特」除洛川县开国子，食邑三百户。至于股肱名岳，羽毛上台，出镇形胜，入赞心膂，乃生平常」役，故不复□矣。既累善作基，萦德为宇，恕永天爵，慰此遥年；而曳杖当门，山歌及耳，日落」崦嵫，相□□至。以大齐天保二年岁在汁洽四月八日遘疾终于家，时年五十有五。天子」闻而旰食，□剡诸色，乃发诏曰：追远念终，抑唯故实。前阳州刺史贤，业尚闲远，识略淹长，」出总戎阵，效成□莅，不幸云亡，言念伤惜，宜加褒荣，慰兹泉路。可赠都督徐衮二州诸军」事，以大将军太府卿衮州刺史开国如故，谥曰文宣，礼也。君爰自总发，至于华首，交无忤」色，闺有敬容。楷模可为世范，言行便成士则。?愠莫窥，荣辱谁改。庶弘理三台，和治五教，」而逸翰中夭，美志空摧。有识唅嗟，同闻共惜。粤以其年十一月辛未朔三日癸酉窆于邺」城西漳水之阳十有二里。即魏之旧陵也。若夫环海三竭，崏山再移，自非镌勒，谁或终存。」乃作铭曰：」韫玉作峰，贮珠成岸，派彼滥觞，郁兹浩汗。既称带地，是日削成，猗与俊哲，应时挺生。弱年」标誉，丱日传声，武同樊哙，智匹陈平。自受嘉命，劬劳跋踄，爰居连率，民心是惬。泽被三军，恩同纩挟，德流万姓，名称史牒。及拥朱旄，相佯蕃岳，如荀宅衮，似王居甸。修来膏雨，号在」能狱，况尽六条，复兼三欲。谋赞帷幄，折冲樽俎，功唯帝念，勋书王府。庶弘美业，光新赞辅，」华屋便辞，山丘遽处。龟谋袭吉，仪卫方屯，殡车首辙，服马鸣辕。朱旗日映，素旐风翻，苍芒」寒阜，萧瑟荒原。严霜暮夜，苦雾朝昏，辞兹国路，及此泉门。漫漫大夜，寂寂孤魂，风猷永秘，」容范空存。拔山少力，日车难挽，谁能上泪，看兹踰远。」夫人河涧邢氏。长子长琳。次子子琳。第三子子琅。第四子子瑰。」第五子子●。第六子子璆。第七子子琛。第八子子珍。北京图书馆藏拓
【志盖】阙
【铭文】居士讳道明，字灵仙，颖州永阴人也。祖蚝，昌黎郡。」坦有大度，命世作则。父骚，汝南郡。君弱不好弄，长」而可师。垂诲门庭，言行无择。居士禀先人之诲，有」儒雅之风。年在冲幼，德已大成。魏太和之初，邦国」礼遣，对扬紫阙。第处甲科，为当时之冠。俄尔释褐」奉朝请。其后表奏陈闻，其辞炳蔚，为帝所知。后从」高祖孝文皇帝南征寿春，见干戈抚天，旌旗若日，」虎臣一阚，伏尸百万。乃慈悲自中，喜舍外发。背当」世之荣，志在闲独之境。寻千岭以求其安，换万壑」以觅其处。乃见其所于陆真之山，石城之上。遂营」天宫以存圣容，修祗桓以安尊像。楼阁惊飞，文彩」间出。庵罗给孤，岂异于此矣。居士修禅习定，惠心」内起。十二等唱，方丈之说不殊；五典时言，洙泗之」风若一。是以四部云归，若百川之注江海。天不遗」慭，上算弗延。春秋八十有四，以武定七年十月二」日卒于石城之舍。以齐天保三年正月十五日窆」于石城西南三里之所。乃作铭曰：」于赫嵩山，居干之和。灵养八龙，莫适与过。询询善」诱，等以四科。猷猷君子，闺门有则。行修释氏，志述」弥勒。六度为心，无为为德。哀哀哲人，泰山其颓。冥」冥泉壤，烬为土灰。世无可杖，呜呼哀哉。」妻安定胡胡山海大女。海，魏故镇远将军。河南焦作出土。现藏焦作市博物馆。
【砖志】大齐天保三年岁次壬申七月」丁卯朔四月庚午，孙盘龙妻明」姬记。据《汉魏南北朝墓志集释》
【志盖】阙
【铭文】齐故使持节都督冀定瀛沧怀五州诸军事太师太尉公怀州刺史阳平郡开国公司马文□□墓志铭」公讳遵业，字子如，河内温人也。自缔基两正，腾照四海，盛范蔼于民神，奇功润于天地。英人□□，□爵相联，□」烈商周，光华嬴汉。洎玉床已跨，金镜且悬，繁弱贻锡，密须启分。晋陇西王泰即九叶祖也。长□□□，□峤逾构，」或舒或卷，有实有声。昔魏德甫基，大开云朔，思隆根本，骤引良家。祖干，魏侍中。风飙俊逸，崖岸□□，□彼汉臣，」岂在关外。父兴龙，魏司徒。气韵恢举，波澜浚发，迹留东观，事入南宫。而合浦孕珠，荆山韫玉，降神□□，爵启人」龙。刷羽将飞，便怀江海之志；高鸣欲骋，即辩灭没之工。灵府洞开，天机迥畅，高擅帝师之目，实有王□之风。既」誉曝群言，声驰邦国，辟书且及，屈迹云州主簿。大行台尔朱，梁郡王，蓄兹五变，将寻九合，□率诸侯，□尾隰管。」即假中坚将军领民都将。寻以明皇厌世，牝鸡遂晨，志父之甲，兴于义愤。以公为司马持节假平南将军监前」军事。设奇运正，隼击鹰扬，三令之间，士百其勇。长平斜邻戎薮，多贻北顾，暂辞帷幄，寄以折冲。遂行建□太守」当郡都督。逮奥主已立，司勋有典，乃封平遥县开国子，邑三百户，仍为大行台郎中。戎机是凑，文檄相□，口占」笔驰，圆转非媲。葛荣诡署三官，遄攻旧邺，将倾九卵，亟舞云梯。行台以公谋发涌泉，跱如敌国，间行入守，□□」悬炊。遂济竦百楼，振奇九地，完州复境，筥墨已轻。仍进爵为侯，增户四百。又除持节都督乡郡襄垣诸军事□」抚军将军平北将军上党太守。登以母忧去职。号毁之际，动用加人，双凫扰其诚血，单鹄赴其冥感。朝廷奖异」褒贤，仍申本授，纶言狎委，牛酒相友。公远协再化之心，无取百乘之宠，敷衽不允，俯同鲁侯。及盗乌见察，猾令」受记，五原轻其二君，琅邪鄙其三尺。遇东周不守，庄帝蒙尘，攸攸夏迹，所在狼顾。葵丘远控华夷，兼通水陆，永」言作捍，寄深关键。行相州事镇邺大都督。案部行春，班条骋化，弹压梁道，陵蹴巨源。属一戎已定，天门迥辟，征」为武卫将军领中书舍人。总营麾旅，霜行岳峭，展誓衔丝，如吐金石。徙给事黄门侍郎。矫斯逸足，游兹显处，茂」先惭其指掌，兰石便非异才。仍授散骑常侍征东将军金紫光禄大夫。职在扶持，任参户?，纵容谈讽，光跨曩」□。梁郡猜逼已萌，毙于一剑，凡厥部将，多离其祸。公义勖赵狐，方思后衅，变化之顷，遂出近关。长广入统，除侍」中车骑将军左光禄大夫兼尚书右仆射。俄值普泰受推，还除侍中骠骑大将军仪同三司。雅存撝损，未祗八」命，邈言古迹，林叔何人。而抱剑上征，竦珰高侍，参决可重，喻指增华，图劳未洽，且致后命。进封阳平郡开国公，」一千七百户。出除使持节都督岐州诸军事骠骑大将军岐州刺史。公善于绥驭，剖析若神，控马调鸡，洞得其」术。皇清乃眷，重申前祀，征还除仪同三司，又加侍中。太祖献武皇帝虎据一匡，龙腾九域，握钤秉钺，鞭挞区」夏。□义结子陵，恩深和季，将延草庐三驾，岂似伊生五友。乃除大行台尚书。以文若之才，受留侯之寄，杰然□」册，雾踊云飞。天平初，除尚书左仆射。控纳万流，譬之江海，准绳出手，水镜引物。寻除开府，余官如故。迁鼎之后，」帝业权兴，天网既阔，风俗颇弛，遂诏公出使燕赵，专行陟黜。揽辔慨然，登车长想，迥度宣光之迹，真体孟博」之心。除怀州大中正。禾莠即分，银铅遂辩，将令仲雄寝奏，便使德琏惭诗。迁尚书令。道光彼相，杖正立朝，陋文」□于魏年，强伯玉于晋日。寻行冀并二州事，录前后声效，别封野王县开国男，邑二百户。及讴歌去魏，符命归」齐，□马书丹，用旌勋懿，更封复昌县开国公，邑一千户。情敦夜起，爱甚还书，藐是之间，触遇生厚。以须昌之封」回授兄子膺之。除司空公。优游熙载，道冠天下，古赋已洽，五星毕从。迁太尉公。宅心玄妙，投迹厚重，瑞邀白鹿，」冥弄金印。惟公宫墙峭立，□□疏朗，方材松箭，并量河山。偃曝道艺之场，纵横书剑之域，掩晨山之雄辩；折狙」丘之诞说。门阀轶于桓应，家声振于陈范。总立人之具，有君子之方。自飞裾入仕，往来从务，迥张条刺，高置权」衡，列鼎开扉，调笳奏管。令绩标其栋干，微风立于□石。负青天而鼓舞，陵赤霄以骞翥。齐驱吴邓，结驷钟王。方」谓青门旭设，庶其再见，而赤松可追，奄为徒语。以齐天保三年十二月廿五日薨于邺都中坛里第，时年六十」四。天子悲深操玉，平民恋甚捐珠。有诏追赠使持节都督冀定瀛沧怀五州诸军事太师太尉公怀州刺」史，开国郡公如故。赗物一千段。以天保四年二月甲午朔廿七日庚申窆于邺城西北十五里山岗之左。虽□」存青简，事书铅笔，三鼎已镂，四碑且雕。犹惧天长夜厚，陵移谷贸，敢题玄石，式旌黄壤。其铭曰：」疏源自远，命官惟旧，德水均流，邓林齐秀。道资世广，禄缘人构，青史月书，业隆声富。中叶兆圣，碑金孕灵，光□」区有，天启维城。竞抽高盖，再猎长缨，名世安属，惟公挺生。瑳象不已，扣钟无歇，驰骋烟霞，苞持日月。凤翼将矫，」□□遂发，高控朱骖，仰□玄阙。陪游雕辇，●缉文昌，枢机可则，喉舌生光。迹敷金鼎，功宣玉堂，寰中霖药，日下」舟梁。攸哉天壤，茫然造化，尺波不息，分阴岂借。鲁北遂眠，齐南已谢，哭市收悬，公捐馆舍。令龟一协，即□荒□，」朱□空调，文物虚写。徘徊送客，悲鸣去马，万古如□，□□黄泉。北京图书馆藏拓
【志盖】阙
【铭文】魏开府参军事崔府君墓志铭」君讳頠，清河东武城人，尚书仆射贞烈公之」孙，泾州使君第二子也。冠冕世德，福庆余绪，」曜车为宝，荆玉成珍。文慧之志，着自弱年，孝」友之情，表于冠岁。藻翰与春华比美，景迹共」秋菊均荣。而宦止开府参军事。辅仁之道便」虚。年廿六，武定六年七月遘疾，七日卒于邺都寝舍。粤以天保四年二月甲午朔廿九日」归窆本乡齐城南五十里之神茔。日月不居，」感临川之叹；有德无位，致殒秀之悲。其铭曰：」于穆不已，世载其英，朝端岳牧，衮绂璁珩。休」芳必嗣，有美诞生，黄中阐誉，敏内标名。膺斯」府檄，称是才实，器怀明悟，文情委逸。方此□」期，宜从厚秩，命也不融，朝骖遽日。故□□□，」尘书癈笥，一辞华屋，言归蒿里。原隰□□，□」夙郁矣，刊石泉阴，永传兰芷。北京图书馆藏拓
【志盖】阙
【铭文】君讳弘，字法雅，出自武公□□□」后。崇仁乡孝义里人也。承灵□□，」世载名德，与日月而俱晕，崧□□」峻，锦镜相传，衣冠弈世，悬诸子□，」不假备详。君禀粹五才，资和六□，」风度闲凝，器韵清朗。值开辟之秋，」遇河清之会，君乃辞亲历宦，优游」帝邑，勋效逾美，授为征虏将军永」平太守。下车布惠，登榻施风，迈扣」辕于往踪，岂治河之足喻。又除东」济北武邑二郡太守。治法钦明，恩」深卧辙。而天不念德，奄坠明珠。人」之云亡，实唯殄萃。以大齐天保四」年岁次癸酉十一月己未朔廿六」日乙酉窆于肇山。刊德记功，遂作」铭焉：」玉生自润，兰秀如芳。有美君子，亦」显其光，昊天不吊，奄同摧梁。」于穆府君，莅政清平，乳虎浮河，犬」罢夜惊，铭志不朽，没有余声。据《汉魏南北朝墓志集释》
【志盖】阙
【铭文】妃姓敬，平阳平阳人也。其先太尉受终之盛，公子居卿之美，」家风不殒，世禄犹传。虽复层城九重，未方其峻；扶摇九万，讵并其高。」祖风识清雅，名重汾晋。父器理标桀，举满华夷。若夫汉水之中，明珠」间出；稽山之上，绿箭丛生。是以高门多福，余庆斯在，虺蛇先兆，挺斯」良媛。妃禀神鳌地，资灵菟月，风操闲婉，仪度端华。蓝田五德，无以方」其润；丹山五彩，讵可匹其晖。然其女功妇德之能，温恭孝友之性，□」而合轨，言而成则。于是闺闱擅美，远迩流音。亦既言归，好合君子，宛」如琴瑟，穆似埙篪。舅姑爱其恭肃，娣姒钦其雅尚。可谓声超集木，德」美听轮者矣。王即太祖献武皇帝之从弟也。连晖辰极，比曜枢衡，」业履贞粹，干局沉果。或持斧字民，或剖符观俗。风移化洽，妃有谋焉。」至如卫女治内之名，班氏大家之号，与之方驾，争为称首。大齐膺箓，」抚有八荒，带砺既盟，晋郑斯启。惟王利建，诏为襄乐国妃。虽锵佩鸣」鸾，击锺陈鼎，而素怀谦约，情无骄物。乃修家业，又毗蕃务，非法不行，」得符而动。由此内外雍熙，尊卑倾慕，无不挹是朱蓝，遵其轨辙。方谓」永延嫔德，长祚姆师，嵫山尚远，石火已谢。春秋五十三，以天保五年」岁离阉茂月在●锺廿五日薨于晋阳。即以其年十月七日归葬于」邺城献武陵之西。四序如流，三千或出，恐德音而无寄，乃托铭于泉」室。其铭曰：」峨峨缔构，蔼蔼绵众，挺斯令善，降此秾华。资灵夜月，禀质朝霞，德成」闺阃，道被邦家。爰始外成，嫔风斯备，秉心厉节，风兴夜寐。刻懃苹藻，」虔恭醴馈，徙家成德，陈诗取义。情犹指豹，智并埋羊，景福攸止，诸子」克昌。徽音秩秩，令问堂堂，廉超田母，训迈师姜。朝露易晞，夜舟难久，」谁知孔圣，徒言仁寿。嗟我母仪，如驹渡?，忽辞城阙，翻归林阜。滔滔」水逝，忽忽年遒，亲宾永绝，牧竖长游。风●拱树，气惨荒丘，勒铭玄室，」传此徽猷。」天保五年岁次甲戍十月甲寅朔七日庚辰。据《汉魏南北朝墓志集释》
【志盖】阙
【铭文】故使持节侍中太师大司□□□□录尚书事显蔚相冀定并恒瀛八州刺史广阿县开国公武贞窦公墓志铭」公讳泰，字宁世，清河灌津人。昔章武以退让为名，司空以恂恂著称。仍与王室，迭为甥舅，故已德隆两汉，任」重二京。虽将相无种，而公侯必复。世载有归，名贤间起。祖盛乐府君，父司徒，皆才雄北边，有声燕代，志骄富」贵，不事王侯。公禀弧昴之精，负云霞之气。容表瑰雄，姿神秀上，英规杰量，无辈一时。少以剑气有闻，长以侠」烈标誉。力折鲁门，勇高齐垒。长者多游其室，少年时借其名。历寻经史，不为章句之业，偏持三略六韬，好览」穰苴孙子。上下若飞，驱驰成画，舍矢如破，命的必中。赋骐骥以摅愤，叹鸿鹄以明志。属猃允内侵，疆埸外骇，」注意鼓鞞，陈师授律，有声简在，遂总兵车。起家为襄威将军帐内都将。连年动众，功实居多。属灵后临朝，政」移权蘗，辟恶之酒为虚，神福之觞成祸，四海痛心，三灵愤惋。天柱大将军尔朱荣鞠旅汾川，问罪君侧。为宁」远将军虎贲中郎将前锋都督。及永安御历，豫定策之功，除射声校尉谏议大夫。及巨衅滔天，长戟内指，既」等阙南之败，遂成山北之灾。献武皇帝茹荼切蓼，在在匡复，操盘大誓，辞涕俱流，义动其诚，实参本□。尔」朱氏拥倾山之众，驱竭洹之旅，气比云霓，声成雷电。虽把旄杖钺，风摧电扫，功归上将，虑在中权。东迁所依，」伯舅是赖。公亦志在不二，任实同心，气厉风霜，精贯金石，冰泮瓦解，非无力焉。以功拜辅国将军骁骑将军」广阿县开国子，食邑三百户。又授抚军将军银青光禄大夫，复迁侍中。又除使持节都督显州诸军事车骑」将军显州刺史，增邑四百户。入参舆辇，出拥旌麾，轩冕照人，光华满室，顾瞻侪伍，实有余晖。转除使持节都」督蔚州诸军事本将军蔚州刺史。及太昌入纂，神宝有归，唯帝念功，大开庆赏。进爵为公，增户四百，本将军」仪同三司，又除使持节都督相州诸军事本将军开府相州刺史。公威而不猛，仁而能断，示之好恶，宣以惠」和。大小必情，幽明以察。囹圄虚置，桴鼓无声。民识廉耻，俗兴礼节。异国乔之先谤，同史起之后歌。耻以荆部」见称，羞以豫州为法。及幼主君临，问对为重，新邦肇建，纠察增隆，二难之道，匹此为易。复除侍中领御史中」尉京畿大都督，将军开府仪同悉如故。君既属刺举，兼秉绳墨，弼回厝枉，知无不为。权豪屏息，贵戚侧视，社」鼠不得成群，稷蜂无以自固。庶事咸理，内外肃然，可谓古之遗爱，邦之司直。西土不恭，王略遂梗，游釜巢□，」天刑未加。君以鸣毂为耻，遗贼是念，将发函谷之泥，驱渭桥之警，洗兵灞涘，纠马终南。而蜂虿有毒，困兽难」犯，凶器死官，忘身偿节。以魏天平四年正月十七日薨于弘农阵所，春秋三十八。公材力宏举，雄姿杰出，宫」室奥远，崖岸弘深。霜雪未易其形，风波不改其操。言诺之重，黄金自轻；荣辱之来，白珪可玷。孝为行本，忠为」令德。劬劳旌甲，契阔风尘。扞城四国，折谋万里。翼赞昆彭之业，经纶周汉之初。攀凤羽而高骞，托龙鳞而迥」逝。注轮四牡，宾御成行。鸣玉双金，左右相照。加以宽而得众，惠以使民，言笑之恩，暖同布帛，欬唾所及，和若」旸春，世经夷险，身有屯盛，咸守任安之节，不署翟公之门。故能克成山海，致兹远大。而虎步未逞，马革已归，」倾千寻于斧柯，顿六辔于蚁垤。武皇奔车起恸，登城致哀，贻训魏后，加以殊数。诏曰：存立大功，没而加等，」眇寻盛典，莫匪斯遵。故使持节侍中车骑大将军开府仪同三司御史中尉京畿大都督广阿县开国公窦」泰，理识明悟，风格峻远，协规上宰，戮力懃王，爱结万里，誉宣三独。及擐甲持矛，埋轮絷马，临危固节，赴难忘」身，曾不慭遗，奄焉莫及。兴言茂烈，震悼兼深。宜峻彝章，用崇徽秩。可赠使持节侍中太师大司马太尉公录」尚书事都督冀定并恒瀛五州诸军事定州刺史，开国如故，谥曰武贞，礼也。以齐天保六年岁在乙亥二月」壬子朔九日庚申改定于京城之西二十里。翟泉淄水，王侯共归，邢领瑕丘，贤明所志。左右山川，顾瞻城阙，」地临四野，道贯二都。卜云其吉，安兹宅兆，刊德壤阴，终古无绝。铭曰：」桥木表国，名族题家，食旧接武，载德非遐。世无升坠，道或隆洿，降生人杰，是谓国华。望重百夫，声高六郡，藏」器有待，乘风抚运。猛略从横，英图四奋，见义能勇，当仁投分。魏道威迟，生逸相踵，大人有作，拯溺疏拥。谁协」其谋，竭诚所奉，两手何贵，一国非重。诏爵以德，命服以庸，沃若四马，流衍万锺。治民事上，御侮折冲，文武不」器，军国其容。?矣西人，凭险逆命，横戈跃马，志康急病。不吊自天，乱靡有定，饮至终爽，出车徒咏。沙丘既兆，」天邑有征，荣华且毕，礼数逾兴。瑰容虽坠，徽烈方升，有来自古，无恨丘陵。〔注〕北京图书馆藏拓
　　〔注〕另有志下侧刻铭。残泐过甚，无法录文。
【志盖】阙
【铭文】故使持节侍中太师大司马太尉公录尚书事武贞窦公夫人皇姨顿丘郡长君娄氏墓志铭」夫人讳黑女，代郡平城人也。长澜注于纪地，层峤竦于半天。翘楚罗生，」锺鼎间出。祖平北府君，渔道猎德，望标衣冕。父司徒太原王，阔调高风，」绩隆军□。世绪之盛，必有余休，阴灵荐祉，克诞良媛。神情雅润，志见闲」明，持四□为堤防，以六行为关键。求箴待传之操，率自天真，含柔履度」之迹，事非因假。徽音迥畅，淑问载扬，爰在华门，思委鸣雁。太师人雄魁」杰，将崇内主，永言秦晋，移天作合。密勿箕帚，厘综帷房，游息仁义，服膺」孝谨。妇顺宣于苹藻，女业擅于针纩。弦无卫操，案屏鲜禽。荣朝贵室，昔」闻彝典，车服有晖，雍容在列。乃封顿丘郡君。洎哀缘昼哭，义深解瑱，孀」情岳峭，厘节冰严。窥窗止闾之业，抑扬前范；还鱼反金之爱，颉颃曩烈。」皇齐握纪披图，奉天括地，贵亲尚德，焕于纶玺。锡以从母之名，仍加长」君之号。夫人温恭表质，礼让为心，契符铭戒，行苞雅俗。均得丧于在生，」混轻重于一致。闇室不闻夷倨，家人未瞻愠喜。矜凡惠物，屈己周人，谦」尊而光，贵□在我。河南发贞义之称，广汉有仁明之目。埒古循今，高擅」遐祀。方谓终母仪于千室，采禄养于万锺，兹义忽违，遂愆与善。以大齐」天保五年三月丁亥朔二十四日庚戌以疾薨于邺都允忠里第，春秋」五十九。恸兴长乐，悲缠帷扆。饰终所逮，事切哀荣。以天保六年二月壬」子朔九日庚申合葬于武贞公之穴，邺城西二十里。恐陵移谷换，或见」前和，敬镌琬琰，窴彼岩阿。其铭曰：」大门右地，构积流深，鹓鸃接羽，梓柒成林。宦闻锵玉，誓有雕金，衣裾切」影，铙管谐音。余美安锺，英柔互起，皎同冰霰，芬如兰芷。留连组织，栖暴」图史，业隆集灌，风传让齿。鸿妻秀立，轲母仪形，遗尘可嗣，以节侔声。捐」华采实，蹈损持盈，誉宣戚里，宠洽朝经。浮管忽移，还波遂少，日侵行幄，」风扬去旐。陇萦晨雾，松吟夜鸟，嗟矣佳城，终天未晓。北京图书馆藏拓
【志盖】阙
【铭文】夫人赵氏，出自南阳。父盘虎，领袖南金，羽」仪东箭。夫人少禀家风，长垂令范。并州主」簿王怜之妻也。琴瑟未几，便失伉俪，唯有」一女，甫就口食。及长，适颖川陈氏。值」大齐肇构，陈有力焉。除光州刺史。妻封襄」城郡君。而郡君政训陈门，恩逮众妾，肃穆」闺闱，皆赵夫人慈育之所致也。夫人精心」练行，遍览诸经。临终遗属，委财三宝。朔望」奠祭，不得辄用性灵。〔注〕以天保六年四月七」日，夫人年七十，薨于光州子城内。即以七」月六日葬于城西正山之上。洞房石室，?床雕户，庶毕天地，永旌不朽。其词曰：」二仪合德，阴阳佐时，内外和睦，治道雍熙。」如何不吊，少抚孤遗，成斯顾复，实曰母仪。」冀保遐延，庶几多福，天不我矜，殒兹令淑。」风树不待，慈颜永伏，呜呼哀哉，万春长宿。据《汉魏南北朝墓志集释》
　　〔注〕灵，原石作膋，不见于字书，当为灵字新造别体。
【志盖】齐故齐」沧二州」刺史高」公墓铭
【铭文】公讳建，字兴国，勃海修人也。盖闻种谷烈山，播鸿功于万世；执珪负海，征列国于五侯。门」□霸风，家传岳祉，卿相有业，文武不隧。虽复世殊三代，年易两京，张青盖以连阴，驾朱轩」而结辙。曾祖湖，燕散骑常侍吏部尚书，魏凉州镇都大将秦州刺史东阿侯。皇上之高」祖也。德高王秀，藩屏殷朝，功迈景皇，匡辅魏室。祖拔，广昌镇将燕州刺史。屯兵蒲类，●充」国之殊勋；都督祁连，追广明之茂绩。父猛，鄯善镇录事参军。任居心腹，似见取于焚林；职」参谋议，如有求于榜道。故以两河效祉，四岳降灵，体识贞华，风姿酋爽。凤生一母，即有应」律之心；麟产十洲，便表不群之志。器同竹箭，加金羽而益美；质类梓材，施丹漆而转丽。用」信期友，情同俟食；以孝事亲，勤侔视枕。下帷制述，信非懈于三余；秉笔属辞，实见奇于五」字。才堪王佐，不殊林宗之语；器为师表，还同马越之言。起家为马场大都督。时属河陕未」夷，崤冲尚梗，犬羊万计，揃覆五陵。而大行台尔朱天光受肾庙中，扬旌阃外，公入参谋画，」出摧妖旅，歼彼鲸鲵，乃为京观。除宁远将军奉车都尉，迁前将军太中大夫。既而诛行跋」□寇结晋阳，城雉失金汤之固，河洛无藩樆之限。灾生置阁，酷甚汉君，祸发桃乡，衅踰穷」后。献武皇帝观白虎之戏，受赤雀之符，眷升陑以陈罪，抗义旗而揃虐。公既地属维城，」戚当宗子，同心戮力，组钾持戈，诛九黎于赤县，极三苗于白壤。玉门除斥候之警，金华奉」乐推之君。除镇东将军金紫光禄大夫，又转武卫将军加卫将军右光禄大夫。号比宋昌，」转不因于代邸；位方许褚，迁岂须于斩级。除骠骑大将军散骑常侍。才称简亮，宜居献可」之职；诏使骖陪，无累清谈之任。又除太府卿，将军如故。比踪汉室，则与君高连辔；方轨魏」朝，复共伟台齐●。除使持节都督齐州诸军事本将军齐州刺史。清约自守，一物不留。听」哭无哀，便知杀夫之女；持戟问老，自变争山之虫。转北豫州镇城都督。又敕行沧州事。请」租一年，民歌赖得，决囚三县，帝叹无忧。瑞生松木，未成出腹之祉；妖见琼瑰，忽有盈怀之」叹。春秋五十六，以天保六年三月七日薨于晋阳。惟公备九能于怀抱，圆六德于匈衿，侠」书剑之雄规，负云霞之逸气。及时逢孔棘，运属横流，经始霸图，缔构王道。献谋帷幄之里，」决胜行车之间。翼厥主于桓文，致其君于尧舜。攀龙峻举，附凤高骞。入侍两宫，出临九列。」驾朱骖于大国，佩紫绶于名都。至如日华飞观，庭燃百枝，风清曲沼，水文千叶，床施象席，」阶陈凤炉，亲友云屯，宾寮雾集，促膝成赏，币帛是将，终燕忘疲，敬爱斯尽。为月楫于江海，」作柱石于庙堂，望四辅以连镳，追六佐而齐辁。而羽颓南海，身閟北芒。以其年十月十四」日葬于邺城之西北十里漳水之阳。若夫五丁立志，未毁蜀王之坟；三千见铭，复记滕公」之墓。乃作词曰：」神感华阳，业成姜水，任征九伯，地居四履。世经哀盛，时遭休否，佩组摩肩，乘轩接轨。蓝田」生玉，赤野生珠，纽兰佩芷，怀瑾握瑜。文高入室，学迈反隅，宗称龙种，乡名凤雏。关陕雾结，」犬戎云聚，往事军门，言参幕府。除凶六郡，献捷三辅，天爵既●，人官自取。狂虏肆虐。构祸」上京，弼谐周汉，翼佐昆彭。天居克静，王道载平，禁旅攸托，蝉冕加荣。入当九棘，出应万里，」政似圣仪，化同叔子。方调鼎味，忽梦辰己，朝哀弃玦，乡悲罢市。言遵国路，遂次山门，丹旒」霞□，系驾雷奔。凄风晓劲，寒云夜昏，花石□勒，英馨永存。据《汉魏南北朝墓志集释》
【志盖】阙
【铭文】齐故征西将上洛县开国□□□□元子邃墓志铭」君讳子邃，字德修，河南洛阳人也。曾祖魏高家文成皇帝，祖太尉安丰国王，」父太保大司马文宣王。怀珠握镜之由，建国辩友之盛，光启南阳之基，遂荒大」东之业。左史右史，记言记事，简于锺鼎，略此文辞。公藉润天池，资灵昆岫，生气」官之中，长妇人之手。卓尔不群，嶷然挺出，朝野所以钦风，缙绅于是属意。旌贤」乐善，味道求书，博极古今，洞观坟籍。既有公才，非无公望，声驰远近，誉满宫阙。」起家为给事中，非其好也。从文宣王讨徐州，擒殄贼师王思远，赐爵开封男。寻」除直阁将军。又自安东府佐迁东徐州刺史。亟历名官，遂升方岳。旗行邰皂，善」宣条，变俗移风，畏威怀惠。又除镇西将军银青光禄大夫，进号抚军将军，改封」博陵郡开国公。追录旧勋，以袭父爵，利建有归，时望斯允。又迁金紫光禄，进号」征西将军。有魏高逊，皇齐勃兴。天保元年随例降爵，改封上洛县开国男，将」军如故。方骋康衢，用熙庶绩，溟海未图，钧天奄奏。以天保六年岁次乙亥十月」十五日卒于邺城西□里之第。其年十一月七日与夫人李氏移窆于邺城之」西南，去城廿里。三千见日，八百流□，陵谷相贸，市朝或变，不刊玄石，孰宣清猷。」或备□志，乃为铭曰：分源天汉，引照扶桑，置功厚德，国阜家昌。丹帷屡举，朱绂」斯煌，联辉晋郑，比曜陈梁。克生夫子，显允次嗣，名著当年，效彰历试。魏嘉刘晔，」晋宠曹志，论世或殊，在人匪异。运锺改物，时逢启」圣，□岳告成，南风起咏。李承家业，夙膺朝命，遂欺积善，徒称余庆。遗孤望父，季」弟怀兄，缅寻畴昔，永念平生。亲朋掩泪，邻里伤情，哀深四鸟，恒忉三荆。古无合」葬，诗有同穴，先后几何，夫妻并灭。泉宫暂启，埏门永闭，死者若知，魂子傥恍。言」辞柏寝，往记楸棺，虞歌罴曲，送马回鞍。柱月霄映，松风晓寒，墓木行拱，坟土方」干。」今葬后九百年必为张僧达所开。开者即好迁葬，必见大吉。北京图书馆藏拓
【砖志】大齐天保七年八月」廿五日，魏世俊妻车」延晖铭记。北京图书馆藏拓
【砖志】纂息奴子以大齐天保」七年九月十九日生，」八年五月廿四日终殛夭往，伤忉于怀。北京图书馆藏拓
【砖志】天保八年岁在丁丑」七月戊戍朔十二日已酉」弘农郡杨六铭。北京图书馆藏拓
（志为小碑形，螭首，额无字。）
【铭文】君讳子辉，字景安，高柳人也。崇基峻于维岳，源流」深于江汉。扶疏共邓林等茂，芬芳与兰桂俱生。祖」羽仪当世，领袖一时。父养素丘园，清风远□。君禀」粹山河，承露月宇，颐神养性，小习大成。孝敬表于」闺门，仁义着于闾里。轻金重诺，湛若凝渊，好施爱」士，玉帛匪珍。中兴之始，天步久难，与献武帝同拯」难危，志存匡辅，迭禀成规，共相鱼水。勋重于时，功」高佐命，舍爵酬庸，除直荡大都督鱼龙县开国子」白水县开国男。岂悟与善无征，山木颓殒，遽逐川」流，奄从物化。以天保七年岁次丙子十一月朔」十八日终于晋阳。君清猷素范，标映当时，先德余」风，歌讴莫已。虽叔宝未遂，辅嗣天年，有识嗟伤，曷」以过此。以天保七年十二月朔三日葬于晋阳。」去城廿里汾水之左右。虑陵谷贸迁，山隤川毁，故润石题芳，贻之不朽。其词曰：」山岳构峰，崇基自远，既建高门，弈世冠冕。蝉连邦」邑，家庆繁衍，或公或侯，唯愿与善。其一：懿斯俊异，笃」此嘉猷，寻师进德，待问不休。雕章绮合，高论云浮。」譬诸山水，自我风流。其二：跃水濯鳞，陵风拊翼，□途方远，清云未倚。天□何目，浮休谁力，徒振金声，终」（下接志侧。）
【志侧】为大国。其三：杳杳素旌，□□蒿里，白杨郁翳，风惊□起。桂酒空□，□年□闭，金灯□照，□□□□。天保九年岁次戊寅二月甲子朔十八辛巳。山西太原出土。见《文物》一九六三年第六期《
太原市南郊清理北齐墓葬一座》。
【砖志】大齐天保九年岁次戊」寅十月辛酉朔十六日丙子」洛阳县故人谢欢同铭。北京图书馆藏拓
【志盖】齐□阳」太守皇」甫公铭。
【铭文】齐故直阁将军员外散骑侍郎镇东将军金紫光禄大夫」□阳太守广州大中正皇甫公墓志铭」君讳琳，字洛起，安定朝那人也。秦州史君之嫡孙，泾州刺」史之仲子，太尉真度之堂息，豳州宽□。其先少昊之」□裔，帝喾之胤续。远冑标于三坟，仁迹着于九京。公侯□」□，□相罕绝。鸾卫二祖，声振汉朝，重商两君，?珅晋世。□」祖预，赫连时荆州刺史大将军大司马。进与邓禹以连武，」退与平勃如齐干。祖奇，才越二疏，用当观国。贡秀魏庭，除」北地太守秦州刺史。父洪度，司徒府参军事鲁阳邑中正」陇东太守，诏赠泾州刺史。公以先荫，复资天性，羽翼未」成，以发陵霄之气。孝友超殊，参闵莫辟。属魏道不安，吴楚」腾沸，上曰欲救，非公不当，遂征为都督，极静三雅。荆扬夷」泰，效彰王府。方加茅封，忽遇焚限。后除正任，秉质权衡。蕃」伯咸誉，朝野同咏。年向悬车，专崇三宝，内闲于二形，升彼」圻徂。为山未用，摧梁奄及。所寿七十有六，以天保九年□」月廿三日卒于京户。其年十一月庚寅朔廿日己酉迁于」邺城西北廿余里。思仁之风无极，托金石如申悲。颂曰：」滔滔江汉，湛湛攸长，兴由五帝，茂历三王。朱衣华毂，奕代」珪璋，周秦汉魏，岂绝貂珰。初安散骑，又静荆扬，一居衡石，」母事兼臧。仕径八帝，轨则四方，何期谬算，祸及此良。徒闻」□□，忽背三光，万机致泣，百辟咸伤。奄辞东□，潜邃西冈，」□□□道，永记泉乡。北京图书馆藏拓
【志盖】阙
【铭文】公讳彻，字伯通，高平金乡人也。昔运开若水，秉历数于商丘；号启徐方，修仁义于淮浦。陈蕃着」论，才称杰出；袁衍授公，忠传守死。祖广，渊泉子济州刺史。令绩英猷，治高雅俗。父仙，渊泉子南」安太守。休风盛烈，德迈人伦。故以器度淹华，风神秀举，怀抱川泽，襟带山渊。望等松高，不待驭」于云鹄；骏方骐骥，讵受性于媒龙。遒文问作，花开笔竹，清言时吐，豪剖舌端。艺善六韬，常怀杖」钺之志；术闲八阵，恒思麾扇之心。初袭爵渊泉子，加镇远将军谏议大夫。然尔朱氏酷甚曜殄，」更刘京县，害深怀愍，屠翦衣冠。献武皇帝虑属三分，意存九合，龙骧冀部，虎据信都。广召良」平，建大谋于帷幄；远征信布，对勍敌于旗鼓。除大行台郎中，迁安东将军银青光禄大夫。克成」旧邺，献奇策于九攻；制敌寒陵，决雄机于两阵。迁征东将军昌阳县开国男，俄除北赵郡太守，」除东雍州别驾，除中川太守持节假卫将军当郡都督。布衣蔬食，乘二马以之官；劝民务农，养」五鸡而作畜。加车骑将军，除洛州镇城加卫大将军，转陈郡太守带陈城戍主持节当郡都督，」除骠骑大将军左光禄大夫加常山王开府长史，出镇北荆州。又除使持节都督广州诸军事」广州刺史。而伪署仪同韦法保躬率凶党。无钟来袭，事似疾雷，理符激电。于是五申壮士，三令」雄儿，矢石纔交，奸雄折首。还除使持节都督北徐州诸军事北徐州刺史。一炊十日，异尼父之」乏粮；开怀受金，乖苏子之得赠。而陟屺徒立，升堂弗睹，盐酢绝口，鸡骨支床。还除广陵城主，而」□梁司空公陈霸先窃号金陵，偷生石首，率兹蛙蝇，迫我城墎。于是婴城固守，登陴力战，援师」□着，丑徒潜骇。逐北追奔，聚鲸鲵而起观；擒魁执讯，积甲冑以成山。还兼大鸿胪卿，转太尉长」史，敕镇新城。迁使持节都督阳州诸军事阳州刺史。朝陈钾卒，夜击刁斗，乘边守险，威虏服戎。」就州除大司农卿。而伪东道大行台步六孤、仪同陈忻等，驱氐拥蜀，骋其煞厉之勇；据要立城，」断我班师之路。于是手持雄戟，身服水犀，覆军煞将，没腕漂杵。然鲁墓不平，奄数穷于浴铁；周」劳未注，忽衅成于老子。以天保九年七月廿日薨于州府。时年五十七。惟公八能备体，六行在」躬，智若涌泉，识如悬镜，手不释卷，学穷马世之书；池称尽黑，莫究张英之巧。金坛玉帐，不□友」朋，六奇三略，自知心府，翼赞帝图，弼谐霸业。极四凶于洹浦，奉一人于洛滨。鸣玉纡青，分符大」国，带金佩紫，主□名都。作将榆关，邻邦畏其雄略；屯军柏塞，敌国悚其英风。德盛爵高，初无□」矜之色；功夫禄厚，终杜劲卒之言。至如春游东阁，日明兰●，秋宴西园，月华莲沼。束绅陪侍，莫」非刺虎之客；垂缨至止，悉是雕龙之宾。而刘桢之病，十旬无简；周舆之疾，一往不苏。汉主流泪，」殷懃于君叔；吴人洒泣，春恋于王思。乃诏赠使持节都督怀洛二州诸军事怀洛二州刺史」大鸿胪卿，赠帛一百匹，将军开国如故。以天保十年岁次己卯正月己丑朔廿一日乙酉葬于」邺西南野马岗之东，去城廿里。若夫丰都之县，化成渊水；舞阳之岭，移居江岸。兴霸夜台，会见」凿于吴主；恭祖幽室，宜取志于贾公。乃作铭曰：」石闾东跱，胡苏北注，灵贶所存，英德无度。文抽黼藻，学持章句，粲似瑶林，皎如玉树。爪牙伊吕，」羽翼桓文，诛凶殄唐，定策扶君。专城掌赋，社立珪分，行师出洛，去煞成勋。剖竹名邦，参和幕府，化美求凤，风高去虎。乘骖作牧，挥戈制虏，建节大蕃，褰帷沃土。妖徒蚁毙，暴党蜂屯，风驰雷击，」雾卷云奔。车张皂盖，马驾朱轩，虫变山老，亭绝怨魂。任括河海，职和鼎味，条敷疆埸，秦中□畏。」香绝反魂，命徂少气，一生可赎，百身非贵。皇哀弟孙，民悲平叔，赗优赠厚，华轩翠毂。雾掩孤山，」风吹拱木，金石不毁，椒兰永馥。齐使持节大都督广徐阳怀洛五州诸军事」骠骑大将军五州刺史司农鸿胪二大卿昌阳县开国男徐公之墓志铭。北京图书馆藏拓
【砖志】天保十年润四月八日，」真定人张承年卅」六死。铭记。名远〔兴〕。河北石家庄出土。见《考古》一九五九年第七期《河北石家庄市赵陵铺镇古墓清理简报》。
【志盖】齐故郡」君尉氏」墓志铭
【铭文】特进骠骑大将军开府仪同三师□□□刺史领太尉」丞库狄氏尉郡君墓志铭」郡君字娘娘，恒州代郡平城人也。发颛顼之遐源，资有」夏之苗裔。开基命爵，世酋漠表。安西将军东徐州刺史」尉天生之女也。积德聿辉，千载弥盛。播玉润于金箱，郁」琼枝以烦衍。郡君生在名家，风神悟出。回玟织组，起自」天知。女戒针言，无假师授。匪宜体状丰奇，实亦光彩聪」异。及来谐君子，寤寐思贤，志存大雅，无希风什。灼似度」云之月，有类三春之松。宜终伉俪，同兹偕老。岂悟风摧」黄卉，霜封夏渌。春秋五十一卒于晋阳之里。以五月十」七日穸于并州三角城北五里。恐美响莫流，加以镌刻。」其词曰：」绵哉茂绪，弈世郁腾，开云望景，禅冕相承。往我郡君，闺」训是征，婉艳始华，组沦易应。贞芳一谢，有没无兴，迁祔」非速，赴此高陵。」昔处华房，庭刻雅曲，妇驾朱轮，夫佩鸣玉。昼景未移，奄」同风烛，夜月空晖，白日谁续，呜呼世道，我去非促。」大齐天保十年五月十七日。山西寿阳出土。见《考古学报》一九七九年第三期《北齐库狄回洛墓》。
【砖志】大齐干明元年岁次庚□□」月壬子朔廿一日壬申，雍□」京兆郡杜县人董显□。北京图书馆藏拓
【志盖】阙
【铭文】王讳淯，字修延，勃海修人也。太祖献武皇帝之第八子，世宗文襄皇帝」之母弟也。若夫将相之贵，象列圆天，公侯之重，秩标方地。然则王门赋命，精」降穹旻，帝家禀秀，祉应河岳。王含灵诞德，体机协道，纳阴阳之和，处刚柔之」正，瑰姿奇表，咳笑如神，英心绝韵，趋拜惊俗。魏珠自负，照车多乘，赵玉见美，」剖地连城，比质知其多秽，拟价何关人宝。既而鉴彻窅冥，听弹寥寂，智包拓」落，度尽深沈，崖岸上竦，波澜长迈，自含润黩，动漾符彩，门兴霸道，室启王业，」殊万共会，异术同归，垂牙巨兽，立知其重，注瑟瞑臣，蹶然已谢，独悟真宰，蕴」兹全德，思极神理，艺尽生民，大行小道，咸举其契，于是声飞海外，迹超日下。」魏朝式仰家勤，敬引人杰，拜通直散骑常侍加平西将军，封章武郡开国公，」食邑二千户。久之转骠骑大将军开府仪同三司。金图蝉翼，冠饰貂羽，朝国」大启，臣寮广列，诏德褒贤，爵服非齿。玉鞍瑙勒，蔑河曲而弗游；高盖驷马，括」平台而方宴。及天统有归，弓辂云锡，封襄城郡王，邑三千户。周称毛毕，汉曰」梁河，异世并亲，殊年俱重。秉哲宣猷，居宗体叡，抑扬名教，弘奖风流。足使淮南上才，掞藻争杰；东平贤吏，怀德忘老。执瓛服衮，将极一相之尊；秉礼兼乐，」且居前拜之厚。朝乌初矫，晨马遽息，承明罢谒，献剑空留。以天保二年三月」二日薨于晋阳，时年十六。运远时来，茔陵改卜，崇申宠命，允穆旧章。诏赠」使持节假黄钺太师太尉录尚书事都督定沧瀛幽宁朔怀建济衮十州诸」军事定州刺史，谥曰景烈王。载以辒辌车。以干明元年岁次庚辰四月壬午」朔十六日丁酉措于邺城西北廿八里。东州神草，相与未见，西域奇香，失之」己人。唯当贤王之迹，永晰于丝编；高义之声，长留于泉隧。乃作铭曰：」曜帝之精，昆岳之灵，昨祉大国，多才降生。派海作润，分日为明，浮川俟楫，裁」象资衡。秀气斯感，实兼其妙，弱竦奇峰，早张高调。体发五色，华开四照，韵逸」江海，才惊廊庙。笃兹文雅，顾斯武节，书尽经纬，剑穷论说。为青跨蓝，染缁踰」涅，请或必辩，稽疑则折。王子称英，帝弟惟秀，天爵特表，人宝悬授。名非秩」优，尊由道茂，渊深鱼薄，林桥鸟赴。席加儒礼，车从词雄，亦有剑客，左右生风。」笳传上路，盖耸空中，徘徊九陌，淹留二宫。金符传世，玉瑞贻久，陆渐方征，溟」飞初负。行煎金液，当持琼酒，次匪泉桑，沦同申酉，东堂先悼，南望今徂。白若」衔兆，青子披图，是归玄圹，讵往清都。绸缪典策，终慰黄垆。北京图书馆藏拓
【志盖】阙
【铭文】王讳●，字须达，勃海修人也。太祖献武皇帝第十一子。流自远，缔构逾邈。与沧海而方深，共昆山而比峻。地祉攸凭，天纵斯在。毛骨异众，」精彩被物。同凤章之五色，等若华之四照。神仙不能喻，玉人未之比。重」其黼藻，加以琢磨。群艺咸举，众流总挹。阔略小道，志存远大。杰乎千刃，邃矣九重。不得宫门，莫睹百官之富；入其廊庙，乃见礼乐之美。及蛟龙迁事，讴讼在门。周兴藉其本支，汉盛由于盘石。诏空而奉图，爰御兹青土。且有后命，入佐王室。奉玉壸于帝座，统丝纶于凤水。内参日揆，外伦三事。扬历去来，咸熙庶绩。顾蚩曹植，徒奏奉车；还笑刘仓，止骠骑。以斯茂亲，兼此明德。天眷绸缪，褒锡日委。非唯密须之鼓，宁直繁弱之弓。固亦辇驾香衣，马漂朱汗。而雅怀挹损，不以憍人。视金如沙，轻若土。庭有履珠之士，门无弹铗之客。每清风朗夜，佳景名辰，甲第临衢，平台瞰野。合樽促席，申以谈笑，机警绝伦，神气独远。杨循弗之睹，邯郸所未逢。上天不吊，元首下席。还自晋阳，临护丧事。攀髯之哀未割，遏密之思犹缠。常棣之华，忽其复落。以干明元年二月癸未朔六日戊子薨于邺都之第，春秋二十有三。痛结衣簪，悼兴旒冕，朱轩骏举，黄素骤裂。诏赠使持节假黄钺太师司徒录尚书事都督冀定瀛汾晋云显青齐衮十州诸军州刺史，谥曰康穆，礼也。以其年岁次庚辰四月壬午朔十六日丁酉措于邺城西北二十七里。千秋万岁，时移世易。孤竹之坟已毁，长沙之墓且问。不有所记，终古何述。是用勒铭玄壤，贻诸后昆。俾英声与茂实，共岘岳而长存。其词曰：」明珠孕海，宝玉生昆，大风之胤，灵祉寔繁。□兹五五，出自轩辕，桐珪命服，丹书誓藩。体韵瑰奇，风鉴俊朗，孝友自性，仁义非奖。文武并驰，书剑共，渊深不测，山高可仰。毛毕佐周，东平仕汉，我有懿烈，出内兼赞。爰负龙□，来掌纶翰，未鹜抑扬，华虫磷烂。王言已睦，移步礼闱，恪居端贰，台阁增晖。百龄未几，三寿忽微，当霄落照，中天坠飞。加荣广数，纪终旌伐，陆离轩冕，参差戈钺。华道路，徒喧城阙，柏梁不陪，承明讵谒。长辞兔苑，永即鱼山，青松卑烟，悲哉万古。琐语终传，立言无愧，声飞管弦。〔注〕北京图书馆藏拓
　　〔注〕据北京图书馆藏割裱本录文。原本中有缺字，且无法断行。
【志盖】齐故是」连公妻」邢夫〔注〕铭
【铭文】齐故大都督是连公妻邢夫人墓志铭」夫人讳阿光，河间郑人也。昔载主誓师，克剪殷国，析珪命」氏，作翰周京。市朝亟移，不坠文武之业；河山屡改，仍传轩」冕之贵。祖公义，龙骧将军代郡太守。茂绩英规，名高朔北。」父苌山，冠军将军武川镇将。弘功盛烈，声振漠南。故以芷」出而芳，兰生自馥，风姿爽悟，识具淹雅。幽闲之性，得自匈」怀；窈窕之容，成于进退。制锦刺绣，实出意而成巧；织缣剪」彩，讵因教以为工。由是淑德遐闻，和声远布，礼有外成，作」合君子。出入帷房，能遵师氏之诰；施设俎豆，不违傅母之」则。及良人下世，自誓无愆，断机戒子，徙宅成胤。惟兄及弟，」立勋建节，服玄衮以仪台，驾朱轮而刺举。然不死之药，十」龄罕值，反生之言，一朝云及。以皇建元年十月十六日遘」疾卒于邺城西宣平行土台坊中之宅，时年八十三。以二」年十一月十九日葬于漳河北四里之山。若夫高山必隙，」名都会化，雕翠石以立言，扬徽音而不谢。乃作铭曰：」珠珍明月，玉宝夜光，欲知比类，独有才良。明诗习礼，日就」月将，气芳兰蕙，操洁冰霜。归配哲人，作嫔庭宇，恭奉祭祀，」恪勤针缕。识有听轮，告无投杼，名闻邦国，行孚廊庑。孀居」独处，怀贞抱洁，事同梁义，理符陈节。乌景难停，蟾光易缺，」始随云卷，终追雨绝。永辞华屋，言渡漳川，南瞻虎涧，北眺」龙山。风吹拱木，霜被荒田，兹辰一闭，方涉千年。北京图书馆藏拓
　　〔注〕夫，当为夫人二字合文。
【志盖】阙
【铭文】齐故使持节都督豳夏宁秦济郑恒灵赵九州岛诸军事骠骑大将军开」府仪同三司右卫将军中书监赵州刺史南乡县开国子陈留郡开国」公石公墓志铭」公讳信，字敬仁，乐陵厌次人也。昔后稷居尧之官，亶甫致岐山之征。枝」叶繁而未穷，源流浚而不竭。公禀气山河，神华挺秀，千刃难阶，万顷无」度。孝敬表于闺门，仁义洽于州里。幼而研精，博极群书，下帏同三载之」勤，拊剑怀万人之敌。中兴之际，乃从齐太祖，献武皇帝建义信都，授公」伏波将军虎贲中郎将，除子都督，迁前将军灌津县令，增号安东将军」银青光禄大夫太原郡丞，加征东将军金紫光禄大夫，补帐内正都督，」又除代郡太守行夏州事。褰帷入境，又追贾牧之踪；树恩布化，再履廉」君之政。改授使持节豳州诸军事征东将军豳州刺史白马县开国伯。」敷五教以齐民，约三章而厉俗。除使持节宁州诸军事本将军宁州刺」史，开国如故，特优两大阶，遂授车骑将军，进爵平舒县开国侯，增邑二」百户，并减勃海王国内之封。策勋虽为不次，帝图犹言未尽。复除骠骑」大将军平舒县国公，增邑三百户。又除使持节秦州诸军事骠骑大将」军秦州刺史领民都督。转除三泉领民都督骠骑大将军仪同三司。俄」除马邑总绾领民都督。寻征右卫将军右箱都督。令由靡违，表期无舛。」复除济州行事。廉平致治，德义成俗。复除定州中军。俄授郑州刺史南」乡县开国子陈留郡开国公。春秋鼎盛。志业方隆，天道如何，人亡奄及。」春秋六十八，以皇建二年六月廿一日薨于郑州府内。吏民等莫不泣」涕，行哭罢市。策赠开府仪同三司使持节都督恒灵赵三州诸军事骠」骑大将军赵州刺史中书监。以大齐大宁元年十一月十九日葬于邺」城西十里漳河之阳。摧瑶林于小年，埋玉树于长夜。恐滦濒之迁毁，衡」阿之沦谢，乃作铭曰：」洪源广浚，门大方高，连甍接汉，栋起干霄。五侯并进，十相俱朝，荣我邦」族，衢路歌嗂。懿德不群，艺能罕譬，学通河泻，辞穷皎日。孝慕拯拯，腹心」王室，义彰内外，表里誉扬。忽从逝水，奄逐西光，幽泉永谢，松槚方长。北京图书馆藏拓
【志盖】阙
【铭文】云门寺法懃禅师，俗姓张氏，原出南」阳白水，袭爵河东伊氏县人也。割素」景明寺，据邑巨鏕。盖龙潜迅起，翻翥」入道之心；裁华辍绣，惊飞出尘之意。」理御七殳，?〔注一〕禅照智。流珠散玉，绮丽」变略之才；清章雅韵，妙会八音之响。」义搯真玄，嗣休弘化。怀方拟物，伺机」情而卷舒；移〔注二〕耶奖正，驾风仪而偃草」收声罢应，影谢迁灵。时年六十九腊。」大宁二年岁在壬午正月辛未朔五」日薨于云门寺。奉殡龙岩。致使岫带」霜衣，山被素草，猿啼逗谷，鸟坠高林。」镌石铭记，芳传不朽。其辞曰：」跨风诞应，接物升沈，巨变莫恻，细入」难寻。形山匪秀，量海非深，秘引三车，」说辩八音。育同春日，均润过●，世羡」若玉，益物如金。声辍杂会，影托花林，」哀哉丧荫，群方痛心。凄云雨血，悲木」啼吟，聊记短韵，百代思钦。北京图书馆拓本
　　〔注一〕?，即迁字。疑此为「栖」之误。
　　〔注二〕移，原志作●，字书所无。当为移字之异体。
【志盖】齐故库狄」氏武始郡」君斛律夫」人墓志铭
【铭文】郡君讳昭男，朔州怀朔人也。第一领民」酋长左光禄大夫广汉公可知陵之女。」赐姓命氏，与日月而俱悬；冠冕蝉联，共」沧波而并注。郡君资质妍婉，旷世无伦，」颜艳丰●，绝域罕辈。年始加笄，伉俪库」狄。奉深谒庙，诞育两男，长曰光先，次曰」天智。武定元年授武始郡君。但天不报」善，武定三年春秋三十有三，遘疾薨于」夏州。大齐河清元年八月十二日与定」州使君太尉顺阳王合葬于朔州城南。」陵谷易迁，金玉可朽，用勒徽音，寄之泉」石。其词曰：」非礼勿动，言必有章，六行备举，四德兼扬。敷训闺闼，日就月将，玉缜芳臭，踰洁」踰香。山西寿阳出土。见《考古学报》一九七九年第三期《北齐库狄回洛墓》。
【志盖】齐故定州」刺史太尉」公库狄顺」阳王墓铭
【铭文】王讳洛，字回洛，朔州部落人也。大□长公之孙，小酋长公之子。王禀资灵岳，启质」悬星，随运匡朝，应时赞世。传说之翼高宗，吕望之辅太祖，年代虽殊，人何优劣。鸿」源与带地均长，隆基与于天比□。石氏一门万石，杨家四世五公。物论愧其勋朱，」有识多其冠冕。王少逢艰险，长属云雷，刃集紫庭，兵交绛雉。心存拯乱，志在扶危。」舍放史之轻文，习摸睽之重略。射隼高墉，安假玄妻之叹；前禽不失，足感孟德之」情。年甫弱冠，值献武皇帝龙战方始，玄黄未分，更刘逆首赞大业。中兴中以军」勋补都督，除后将军太中大夫，母极县开国子，食邑四百户，迁右箱都督，转子为」伯，增邑一百户。太祖哀我陇蜀，独隔皇天，忿彼逋诛，仍窜崤渑。乃命鹰扬，庞兹」□伐。转左箱都督。斩馘褰旗，吊民罚罪。除使持节都督朔州诸军事朔州刺史，寻」除〔征〕东将军金紫光禄大夫母极县开国公，又除使持节都督西夏州诸军事西」夏州刺史。邙山之役，王受蜃行师，有征无战。复增邑两百户，通前为七百户。」世宗纂业，推爵叙劳，除征西大将军仪同三司，寻除骠骑大将军临淄县散子东」受阳大都督。高祖受禅，以王佐命元勋。启弼王室，除开府仪同三司，别封东燕」县开国子领兼中□，除使持节都督建州诸军事建州刺史，转离石大都督岢岚」领民都督黑水领民都督。天保之季，改开府三司，为三师，食章武郡干，加特进，除」使持节都督肆州诸军事肆州刺史。肃宗御历，重昌帝道，建侯裂壤，大启山河。」以王经始屯夷，义彰穷险。封顺阳郡王，除使持节都督朔州诸军事朔州刺史□」博陵郡干，大宁二年兼太尉公，除太子大师。但积善无验，报辅乖征。东流未已，西」光俄逝。春秋五十有七，以大宁二年三月薨于邺，窆于晋阳大法寺。诏赠使持」节都督定瀛济恒朔云六州诸军事定州刺史太尉公，王如故。赗物一千段，祭以」太牢，礼也。惟王含文挺□□表逸群之资；俶傥难量，幼有不羁之志。方扬旌汧陇，」税驾江湄。追士季之文驱，同王浚之秉旆。奉銮辂于梁山，告功成于岱岭。岂图」九万未穷，负天之力忽尽；三千尚远，送日之辔先徂。秦亡蹇叔，未足称酸；郑殒游」乔，曾何比戚。粤以大齐河清元年岁次壬午八月戊戍朔十二日己酉葬于朔州」城南门。王故吏等恐文昭武烈，与春萼而俱消；鸿名茂绩，共秋飘而竞殒。相与式」镌青石，志美玄泉。其词曰：」惟岳降神，诞兹哲人，应期匡赞，命世称珍，侔伊?吕，夸甫超申，三舍服楚，一进降」秦。伟哉盛烈，绰矣雄图，月中射菟，日里弹乌。平陇吞蜀，陵江灭吴，飘如拉朽，儵」似摧枯。经文纬武，非弛非张，威棱后服，德制先强。秩崇八命，衣加九章，若昆匡夏，如韦翼商。毁行祖□，龙?巡路，萧鼓昼鸣，哀歌夜呼。逝水东惊，流光西顾，坟」倾池满，终贻狐兔。□天度八百年后开吾墓，改封更葬起丘坟，宜官享禄多福祚。山西寿阳出土。见《考古学报》一九七九年第三期《北库齐狄回洛墓》。
【砖志】河清元年八月十八」故人张胡仁墓。北京图书馆藏拓
【志盖】阙
【铭文】齐故中坚将军赵州长史李妻崔氏墓志铭。」夫人讳宣华，博陵安平人也。昔首光玉胜，感帝马于华阳；言写金」城，启河民于渭水。源丰九派，基峻五成，长戟罗门，鸟锺满室。祖定」州恭公，父冀州仪同公，抱璧怀珠，是为民镜，忠诚冠世，乃自天师。」夫人禀德降灵，资神挺秀，温恭孝悌，得自天然。加以少习艺能，长」闲礼节，言成绮靡，韵合铿锵。始知玉出高春，照庑何怪；珠生清汉，」耀夜非恐。及大夏云颓，高门致覆，风雨沾沐，荼蓼荐臻。夫人沥血」盈衿，数米充馈，痛临汝以兴哀，念河平而流涕。至于摄裾从马，举」袂归梁，进膳齐眉，祈天断发，训踰万石，教同三善，男成俊士，女号」英姬。纵使安定礼宗，河南贞义，以我方之，符节而可。岂直留连坟」史，轨蹈箴诗，盖亦孔雀成文，帝蝉为赋。方当仪形世表，容范庶姬，」踵马芝之才义，继班昭之文雅。而飞清上远，徒闻报施，沈黄下薄，」终没佳人。以大魏永安元年六月廿四日卒于荧阳郑里。春秋廿」有八。以大齐河清元年岁次壬午十一月丁卯朔十八日甲申将」祔先茔。嗟乎，案前神水，未见长生，肘后灵丸，宁能羽化。是以青松」夫委，朽素质于重阴；白日可期，振英声于后叶。乃作铭曰：」袁门旧祉，杨氏余休，方山并极，媲水争流。□传刀佩，世畜铜钩，室」斑卿士，庭列公侯。克生邦媛，光华戚里，入帐窥图，升堂问史。性洁」冰露，质熏兰芑，仁感两乌，孝游双鲤。暨执□巾，匹我良人，如桓从」鲍，若邓归荀。惟帱无姤，簟席成宾，恩惭西女，化切南邻。驰光不止，」惊湍靡住，玉醴难逢，金浆罕遇。霜枯绣草，风摧绮树，徒见缕辞，唯」闻沤赋。出宿郊野，亲宾祖集，龙阜云蒸，槐流水急。江潮尚反，荆云」犹入，此地一归，清风罢挹。山寒春柏，陇萃秋筠，白杨高竦，多风思」人。砖堂方瞑，玄室无晨，刊兹幽石，寄后清尘。北京图书馆藏拓
【志盖】阙
【铭文】魏故使持节骠骑大将军都督云朔恒定燕州诸军事恒定二」州刺史尚书左仆射大行台开府仪同三司侍中特进司徒公」第一领民酋长永宁县开国侯北海郡开国公合食邑三千户」叱列延庆妻阳平长郡君尔朱氏。郡君讳元静，北秀容人也。」其先盖夏后氏之苗裔。至如寻熊凿山之巧，收功于九折；逐龙」入穴之能，取智于九鼎。源流共四海俱深，基构与五山并极。始」同周邵，终若桓文。祖并州，股肱王室，惟良作牧，虎符未往，竹马」已来。未珍赵璧，何求宋宝，不顾锡金，宁须张神。父司空，上辨天」途之错，下明地道之廷，继形垂象，拟踪谶录。三年之效未泯，万」载之功斯及。鸾声佩响，异代传音，金光玉艳，存亡不改。郡君生」有抱月之形，不藉二妃之誉，长现饮星之质，何须三后之名。然」温清左右，闺房婌慎。季姜定姜，不异其心，楚姬卫姬，岂殊其志。」母清河长公主，不待早亡。父相寻夙逝。郡君处长，鞠养于家，恩」同母爱，义似君严。至于崇姻结好，不假问礼而知；敦亲缉睦，岂」待师范方解。教弟光德，授妹令仪。弟司徒公博陵王，播五教于」中铉。二弟彭城王太宰，明德义上台。三弟尚书令，布文彩于华」列。四弟御史中丞，抗天门而秉政。五弟朝阳王，□牧三齐，敷音」京夏，迭相谘慎，终致荣华。虽金张蝉冕之盛，杨袁轩旆之隆，方」之也未足云譬，比之也讵是其俦。郡君亡夫，奉先天而除仆射，」事后帝以拜司徒。至于折旋府仰，参谋得失，莫不类周王之之任」父母，若楚王之信樊姬。然窈窕削成之丽，状流风之回雪；横彼」翠羽之研，若朝云之散雨。先章妇德，后着母仪。永熙之季，良人」徂德，孤守二男，期□□老。武平三年，相寻零落，天高地厚，叩诉」（下接志阴。）
【志阴】无因。遂情断虑，舍俗入道。知清云」阴树，识凈水图光。四心将发，三或」□遣。信若波斯之女，定似中天之」姨。方寻明晦，而求至理，岂若春埃，」罗斯风烛。春秋七十有二，从□物」化。粤以大齐河清三年岁在甲申」正月庚申二日辛酉窆于邺城西」南柏山之阳，高胜之地。乃作铭曰：」天山起岫，天汉横波，□龙导□，□」熊引河。二乘后契，九鼎先和，相因」□礼，乃□皇罗。□藉此光，□诞兹」才，美似林日，月如春出。为□十有，」度百而□执。四德已□，六符难毁。」婉然在室，怀其婌慎，德备良人，才」□以胤。似苞金响，如含玉闰，知世」□□，□时难?。舍乱归静，除烦」□□，□度易解，九转难识。天地俱」昏，山□□塞，?轮一往，长宵永埋。
【志阴下半部】墓志之铭。北京图书馆藏拓
【志盖】齐故乐陵」王妃斛律」氏墓志铭
【铭文】齐故乐陵王妃斛律氏墓志铭」妃姓斛律氏，朔州部洛人，左丞相咸阳王之孙，司空巨鹿公」之女。昔韦平鼎盛，公辅异时，袁杨克阜，台铉殊世，犹且氤氲」篆册，荣镜终古。况乎上将神挺，元宰天纵，并刊名于甲令，俱」画像于云台。良以冠盖生民，度越前祀。若夫玉产荆岑，价倾」秦国，殊育汉水，光满魏车。薀曜含华，在物称丽，令仪淑德，璧」人擅美。灵贶攸缠，皎然独立，夙禀绝群之操，弱有异人之姿。」非览黄裳之易，坤德自远；未窥彤笔之史，嫔风已洽。属帝子」重光，中闱伫训，眷言嘉偶，实在贤明。亦既来仪，腾晖云路，画」堂流彩，香殿凝华。风出雨入，若湘妃之降止；容静体闲，似洛」灵之微步。贞顺之美，声偃雅俗，交泰之盛，豫动人神。及吾王」建国，班瑞东夏，弘阴教于梁邸，畅柔风于楚室。娱乐未终，早」深埋玉之叹；芳菲始茂，奄同销桂之悲。呜呼，福善祸淫，有言」而已。河清二年八月十九日薨于邺县永康里第，春秋十有」五。岁次甲申三月己未朔二日庚申祔葬于武城西北三里。」乃为铭曰：谥曰良戴妃。」于显华族，灵庆不朽，惟国之栋，实朝之薮。世功世禄，可大可」久，且公且王，拜前拜后。伦标马胤，采着荀门，才惟偶郭，贵止」妃袁。矧伊淑女，高辟帝阍，天爵已茂，人龙又尊。银宫迥驾，碧」室相拒，宝珥●娟，画轮容与。仙庭是宅，灵妃载伫，神寡报施，」云无处所。署退寒袭，天回地游，咄嗟人世，零落山丘。松晨鸟」思，野瞑云愁，空余翠石，志此阴沟。北京图书馆藏拓
【志盖】齐故乐」陵王墓」志之铭
【铭文】齐故乐陵王墓志铭」王字百年，勃海条人也。太祖献武皇帝之孙，肃宗孝」昭皇帝之子。崇基峻极，远系悠长，运四海而君临，配上」灵以光宅。斯乃骖驭百王，孕育三古，悬诸日月，不俟昌言。」若夫高阳之□，行父称其忠肃；周文之胤，崇人谓之恭俭。」王之育德，隔世玄同，爰自弱年，含章挺映。止水俦其风鉴，」莹玉譬其容表。登山学海，虚往实归，帝典王坟，功倍师逸。故已价倾朱邸，声洽紫宫。始以常山王世子起家散骑常」侍。文剑横要，清蝉曜首，赤墀俟而增映，翠帐伫以生光。及」肃宗大渐，导扬未命，移宝图于元子，奉神器于唐侯。」皇上义重天伦，慈深引进，备物典册，有隆焉尔。大宁初，封」乐陵郡王，食邑二万户。而穹旻寡惠，雾露成痾，小年不永，」善言遽毕。齐以恨动衣簪，悼结旒冕。以河清三年中薨以」邸第。以岁次甲申三月己未朔二日庚申安厝在邺城」之西十有一里□城西北三里。刊石下泉，式旌余美。乃作」铭曰：谥曰良怀王。」蒸哉宝业，赫矣皇灵，世君万有，家奄四溟。仁深骊陆，道迈」胥庭，惟王载诞，迭曜重明。虹霞丽彩，松筠挺秀，忠信为舆，」文中成囿。寝门问竖，成均齿冑，代邸勃兴，龙闱回构。大历」有归，灵命攸往，遂分夏玉，爰宅奥壤。宸心乃睠，列蕃斯仰，」□组傍飞，玄佩徐响。神造冥昧，报施多疑，辂车乘马，哀以」□之。烟愁野月，鸟思松飔，贞石不朽，鸿猷在兹北京图书馆藏拓
【志盖】齐御史中」丞赫连公」故夫人闾」氏之墓铭
【铭文】齐御史中丞赫连公故夫人闾氏墓志铭」夫人讳炫，字光晖，代郡平城人，即茹茹国主步浑之玄孙也。」如则分源白帝，终乃光宅幽都。盛业鸿猷，千春弗陨。曾祖大」肥，相时而动，来宾有魏。朝嘉乃烈，亲而贵之，尚陇西长公主，」拜驸马都尉，锡爵荧阳公，寻授使持节安南将军冀州刺史，」薨赠老生王。祖菩萨，冀州刺史晋阳公。父阿各头，平原镇将」安富侯。咸譬彼明珠，取珍于魏国；等兹神璧，见重于秦都。夫」人则满月降神，列星授祉，高节闻于弱岁，盛美标于稚年。璨」若春林，皎如秋菊，誉乃腾于中谷，声则飞于外阃。于是梧桐」茂矣，彩凤仍臻；珊瑚列焉，碧鸡便往。中丞赫连公，望倾日下，」具瞻攸属，彼兼名地，此事移天。乃弘其四德，宣其五道，未有」径瓜历李之嫌，曾无雾縠冰纨之丽。及珪璋载育，花萼相晖，」或示断织之谟，乍表辞金之训。但降年不永，落彩春中。以魏」武定元年九月二日卒于林虑郡，时年三十有四焉。即以大」齐河清三年三月二十四日迁措于豹祠西南五里。式铭高」行，贻诸后人。其词粤：」山高崿迥，水浚流长，白精之裔，余祉克昌。家雄部落，世富公」王，陵谷自徙，光华未央。匪直才英，兼之令淑，心侔琬琰，气方」兰菊。女宪优闲，妇仪端肃，亦言作配，徽音逾穆。含珍曜宝，正」色端形，感深鱼跃，诫允鸡鸣。卫臣车响，齐仆歌声，一闻其事，」咸测其情。穆伯贤妻，文仲慈母，譬我风烈，孰分先后。露托宁」淹，尘栖讵久，未乘凤鸾，奄均蒲柳。遂捐朝景，言寻夜台，霜严」草落，风劲林摧。金声空远，玉质长灰，斯而弗勒，贞石焉哉。北京图书馆藏拓
【志盖】齐故梁」君铭记
【铭文】故太尉府墨曹参军梁君墓志铭」君讳伽耶，　字巨威，　安定乌氏人也。　远源遥绪，被之图牒，　□□□」□注册□则价重前书。　自兹以后，　英贤相俟。　曾祖金奴，　清□□」□，　标映一时。　祖长命，德业优通，勋载盟府。父标，恪懃无怠，匪□」□□。仕至以书监魏尹北豫州史。君弱志清□，卓尔不群，孝□」□□深，敦渊天至，博涉书史，尤长辞牍，通而不杂，方而有裕。故」□□□此□之。解褐太尉府墨曹参军。誉满公庭，声高幕府。晋」□□□□□□□□士竞臻，异人总至，以君才兼文武，望重□」□，爰降敕旨，□往汾晋。虽军书狎至，羽檄交驰，君应接监部，」□有余□，懃书王绩，简帝心。以劬劳多岁，除太尉府墨曹府」参军。方冀骏足远到，逸翮高抟，而盛业无永，方春霣秀。春秋卅」七，以河清元年十月九日卒于宣平行里。筮卜窆有良日　陵谷」□□。惧薪火将催，松楸易落，是欲寄之贞础，胎此令名。乃为铭」曰：」□虎之珍，玄鸟之符，受让帝禹，匡朝帝虞，梁伯存封，扬邑迁居。」□□□□，肇宗因国，早懋其功，且标其德，综称笔杪，敷传风则。」□□□□，信美惟良，台仪论道，燮理攸鄣，世载有业，历叶腾□。」□□挺生，善闻余庆，厥初筮仕，摄官从政，军事是参，夫子之□。」□□王务，劬劳弗怠，清选简能，求贤兹在，禀司崇邈，实光僚□。」□□□□，立行忠贞，如筠秉节，譬水为清，无贪显进，不竞身名。」□□□□，□叹难逢，死化之道，空想前踪，朝露已及，美叶何从。」□□□□，隧帐回?，泉扃岂曙，晓日无期，亲朋掩涕，徒驭兴悲。」风□□□，鸣鸣蒿里，绝野云浮，深松雾起，刊铭作颂，□猷斯纪。」河清四年岁次乙酉二月甲寅朔七日庚申。北京图书馆藏拓
【志盖】齐故尚书右仆射冀州使君封公墓志铭
【铭文】公讳子绘，字仲藻，勃海修人也。高基与积石同峻，灵源共委水争长。盖以晖焕前经，可得而略。祖司」空孝宣公。父太保宣懿公。并器重德尊，功成事立，画像台阁，配食宗社。公摛光汉澨，孕彩昆丘，无忝」良弓，克荷堂构。轩蹄欲骋，大丙之驾可追；抚翼将飞，姑余之望何远。于是英声允集，光价攸归。虽在」两髦之中，实弘四岳之量。起家秘书郎中，濯缨已即，利宾伊始，缃素载序，广内增华。既而魏道将季，」群凶作梗，势甚东迁，祸同南阙。太祖献武皇帝选徒誓众，雷动晋阳，戎车东指，将清王略。公发自」信都，迎于釜口，亦既见止，?得其人。即署开府主簿。俄而相府崇建，仍为丞相主簿，加伏波将军，掌」文墨。魏武之征巴汉，书檄专委杨修；晋文之讨淮南，军谋唯在锺会。俦今望古，差可寄言。中兴初，除」左将军散骑常侍，在通直，领中书舍人。丰貂右插，清蝉高映，既光侍从之仪，又兼敷奏之敏。稍迁征」南将军光禄大夫。金章紫绶，复为通直常侍，又兼黄门侍郎。天平中，除卫将军右光禄大夫，常侍如」故。出为平阳太守，加散骑常侍当郡都督。寻征大行台吏部郎中。所奉之主，太祖其人也。武定三」年丁太保公忧。孺慕泣血，杖不能起。九日不入水浆，三年未尝盐酪。太祖西征，征公大都督，复居」吏部郎中，寻为勃海太守。公威着言前，化行令表，乱绳自解，佩牍斯除。袭爵安德郡开国公，又加散」骑常侍，增秩一等。转骠骑将军，余官如故。天保初，入为太尉长史。其间再行南青，一行南衮事。六年，」除使持节都督海州诸军事本将军海州刺史。未及之任，朝廷以合肥冲要，地在必争，取威驭众，非」公莫可，改授都督合州诸军事合州刺史。九年，迁郑州诸军事郑州刺史。所在树政宣风，德音潜被，」民歌来暮，物有去思。十年，征为司徒左长史，仍行魏尹事，干明初，除司农大卿，寻正京尹。皇建中，加」骠骑大将军。大宁二年，除都官尚书，寻行冀州事。先日，司空太保二公并临冀部。至是公复行焉。三」叶本岳，世论归美。公开襜望境，露锦还乡，竹马盈途，壸浆塞路。河清二年，除仪同三司。三年，暂行怀」州事。寻转七兵尚书，仍换祠部。其年闰九月二十日遘疾终于京师，春秋五十二。公家传钟鼎，世纽」龟符，荫籍清华，地望凝简。金张蝉珥，彼自一时，杨袁公辅，我无多愧。而谦以自勖，贵不在身。车徒约」素，服用单俭。财酒声色，胜达恒情。四者之来，在公非或。加以纲罗百氏，综涉六经，雅练朝章，尤悉治」典。激察之行，每有耻而弗为；雕虫小技，固壮夫之所忽。骤总连率，频作纳言。再司河辅，累游槐棘。踪」迹盈于廊庙，佐吏遍于四海。爱箸歌谣，道光存没。嘉声与东川竞远，胜范共南岳俱传。方当改观台」筵，增晖揆席，儵见捐珠，遽看罢市。诏赠使持节都督冀瀛二州诸军事本将军冀州刺史开府仪」同三司尚书右仆射，开国如故。以大齐河清四年岁次乙酉二月甲寅朔七日庚申归窆于先公之」旧茔。呜呼，黄庐一闭，玄夜无期。从弟孝琰以为陆机之诔士平，情则兄弟；潘岳之哀茂春，事实昆季。」是以谨撰遗行，用裁志序。所恨少长悬隔，聚散闲之，素业贞猷，百不举一。吏部郎中清河崔赡与公」礼闱申好，州里通家，摛缀之美，籍甚河朔。敬托为铭，式昭不朽。其词粤：」衡漳带地，渤澥浮天，炳灵斯在，世济推贤。丹青奄映，篆素蝉联，两河无绝，三古相传。晋季拥旄，燕垂」避世，借资时雄，策名专制。中原重造，簪缨有系，衮职更新，缁衣改弊。牧此冀方，三叶重光，俱铭鼎钺，」并载旗常。仍传远驾，克构层堂，曜卿之子。公业不亡。振彩蓝田，杨芬桂簿，曾是蕴价，实唯天爵。望云」高渐，临渊载跃，掞藻王庭，雠书麟阁。掩纮河朔，授钺参墟，蛇灵竞爽，龙翼争摅。耿弇奉骑，强华献书，」妙同先觉，爰托后车。载笔行署，参仪幕府，密勿负阁，劬劳省户。一入紫宫，频垂朱组，朝咨砥砺，士观」规矩。绛水自清，潢池有兵，卧治本国，主诺尧京。龚朱埒美，邵杜齐名，教司俟赞，槐路扬声。出总蕃麾，」入清京辇，遗踪列棘，比威金铉。文剑横腰，纳言承冕，三阶未协，六符方辩。海运不停，鹏图奄驻，谁谓」藏山，忽歌晞露。桃蹊一断，松风将暮，朝野踌躇，潸焉相顾。永言知己，追怀若人，友朋世笃，邹鲁相亲。」行忧昔状，德重先民，含毫雪涕，岂究清尘。」世子左丞相府参军事宝盖，次子宝相。河北景县出土，见《考古通讯》一九五七年第三期《河北景县封氏墓群调查记》。
【志盖】齐故荧阳太守薛君铭
【铭文】君讳广，字安颢，河东河东人也。自王官启夏，秉王朝周。宋国出以齐盟，腾」侯入而共长。承家命氏，儒默分流。谋子贻孙，珪璋相映。曾祖野，太尉简」公。悬在旗常，铭诸戈钺。祖虎子，仪同文公。左之右之，立功立事。父世遵，秦」州刺史。有细侯之盛绩，兼叔子之清风。路啭民讴，名扬史笔。摇山之岭，桂」树相滋；瀛海之田，芝苗互秀。仍兼河岳，乃诞精灵，若璧光秦，如珠照魏。酬」梅对李，誉切宾谈，策竹乘羊，惊骇市观。既就朱蓝之染，爰成廊庙之华。匡」鼎同其解颐，杜预方其有癖。以兹鸿渐，于此闻天。自家除员外散骑侍郎，」领侍御史。西汉绣衣，东京骢马，持风自古，弘道由人。鹰隼惭于奋击，豺狼」丧其肝胆。俄迁征虏将军中散大夫东南道行台郎中，仍转行台左丞。既」而徐州刺史尔朱仲远肆厥强梁，据项籍之城，挟蚩尤之众，征吴请越，迫」楚陵陈，将拒唐尧之诛，思逆天王之命。时则皇灵兆朕，霸道权舆，地接六」国之郊，人有三方之顾。君乃扬徽袒左，非由鱼石之封；奋辟同盟，言讨华」臣之族。鲸鲵窜首，实有劳焉。虢郐之郊，民犹恃崄，萑蒲之泽，盗亦公行。错」节为难，方求利器。乃授君荧阳太守。鼓以春风，曝之夏日，韦弦迭举，火水」相仍。魏郡之牦更生，勃海之绳还理。迁平东将军太中大夫东豫州骠大」府长史。士行佐刘，渊源相庾，眇然千载，同此一时。惟君聚义为高，积仁成」富。兼金百溢，然托非畴，大国千乘，名言相伍。故以公才是嘱，王佐斯瞻，取」寄齐鸿，方成蜀水。而康成梦岁，忽有辰已之期；声伯游洹，奄表琼瑰之赠。」春秋六十七，以大齐河清二年薨于成安县修仁里舍，即以河清四年岁」次乙酉二月甲寅朔七日庚申迁厝于野马岗东壹十里所。碑上万山，棺」浮滦水，乎嗟此室，还葬縢公。乃为铭曰：」时惟皇祖，肇迹推轮，琼芳玉润，播祉潜神。龟祖迭袭，钟鼎相因，笃生君子，」无竞斯人。始自春华，及兹秋实，玉山孤秀，松风远疾。入殿垂裾，登台秉笔，」德高有命，师征以律。魏道沦覆，」九域斯倾，黎苗怙乱，羿浞专兵。戈扬晓月，」剑负流垒，乘机电断，后地还城。亦既共治，爰求民瘼，浮虎遥屏，飞煌远落。」河济俟才，舟?是托，方腾逸驾，遽迁空壑。山次近郊，途穷前路，旌绋行卷，」宾徒相顾。云承落日，松昏朝雾，非复春秋，空交狐兔。北京图书馆藏拓
【志盖】素面无文。
【铭文】君讳德，字子明，清河武城人也。自惟周桢干，返葬营丘，因」食邑如为氏，并有德如居禄。高轩华冕，历代不穷。十二世」祖琰，魏中尉。九世祖岳。晋司徒。六世祖荫，燕司农卿。曾祖」零延，宋库部郎关内侯。祖敬友，梁郡太守。魏太保文宣公」之弟孙，奉朝请鹍之子。况乃出入蓝田之蒲，经过都梁之」谷。龆龀之年，儿中标异。论象即知斤数，观虎莫变其神。可」谓龙驹凤鶵，视之非远者矣。年十五，礼传大义，历略于匈」怀；雕虫小赋，时存于笔下。若夫绿竹红桃之苑，青山碧水」之池，莫不亲迎上客，常置盈樽。井中车辖，塞涌泉如不生；」船上流杯，没酒波如复出。箜篌笙管之声，四弦六孔之响，」兼以舞出天中，歌传梁上。君叹曰：处高必危，有才当弊。五」十之年难至，大夫之位讵登。但事秉烛夜游，优哉卒岁。何」其九折之吟忽及，百川之叹俄从。春秋卌三，河清四年二」月一日丧于五仿里。以大齐天统元年岁次大梁十月庚」戌四日癸酉乃葬于黄山之北、黑水之南、太保翁之墓所。」嗟乎。霜没仰斧之埏，风?挂剑之树。昔曹操雀台，望坟无」益；孙皓飞阁，造冢徒然。其辞曰：」猗哉名哲，赫矣先人，琼根玉干，凤羽龙鳞。仁德不绝，冠盖」相因，威兼猛兽，泽带阳春。复挺英奇，斯君暂现，肃条山苑，」谁论贵贱。居诸运短，人命不长，百年何惜，中逝贤良。拱木」生风，宿草含露，樵薪尹●，〔注〕勿游君墓。黄泉易暗，白日难开，」夜长无晓，那得还来。山东临淄出土。见《考古学报》一九八四年第二期《临淄北朝崔氏墓》。
　　〔注〕●字书无此字，待考。
【志盖】阙
【铭文】齐故使持节都督赵安二州诸军事骠骑大将军赵州刺史开府仪同三司中书令河」阴县开国伯戎安县开国子赵公墓志铭」公讳□，字道德，安定临泾人也。昔掌御寻仙，游天谒帝，□因分晋，终成全赵，其流遂远，」郁为鼎业。自发迹汉阳，爰宅河右，乃唯重世，光耀连晖。祖众爱，冠军将军行益州事。威」加属国，声流行部，父天安，龙骧将军益州长史。世德在民，歌谣相接。公早怀义烈，夙表」英奇，壮志雄图，倾时动俗，水行□竞，泾渭多□，义感市人，信下城邑，执戈杖剑，气振关」中。及大树已颠，黄河不塞，泠然□洛，□绝罗者。魏北海王元颢，假兵扬越，还盟诸侯。公」委质曳裾，周旋羁勒。既而将军去律，□节无从。属太祖悬饵掩罔，潜招英异。似鱼游」壑，如龙值云。蒙除直荡都督，加征虏将军中散大夫，转副都督，寻除正都督右将军太」中大夫。外当御侮，内侍帷幄，常典禁兵，有迈余勇。世宗嗣业，增命勋贤，既锡珪器之」重，更切便烦之寄。补帐内亲信正都督兼左右直长安西将军，封河阴县开国男，邑二」百户。加中军将军行定州六州，又加镇东将军，寻除征西将军，进男为子，增户二百。」高祖揖让受图，更新宝□，茂功茂德，唯器唯名。除卫将军，别封戎安县开国子，邑四百」户。迁主都统，出为广武内史。张琴改瑟，风化如神。迁假节泾州刺史。寻授持节都督南」营州诸军事南营州刺史。杖节拥旄，大弘声教。加其雄城六州大都督除仪同三司，又」为上仪同三司。入为备身正都督，食高密郡干。朝夕云陛，左右鸾舆，忠亮之诚，誉」宣朝野。肃宗御极，赏册弥优，改河阴子为伯，增二百户。除车骑大将军假仪同三司。」大宁初，除仪同三司，又授定州六州都督定州中军都督开府仪同三司骠骑大将军。」荣命日隆，任遇斯重，恪懃坚固，众论攸归。天统初，授使持节北徐州诸军事本将军北」徐州刺史。方将驰骖露冕，清心明目，奄随风电，命也如何。天统元年五月十日薨于晋」阳。诏赠使持节都督赵安二州诸军事骠骑大将军赵州刺史开府仪同三司中书」令河阴县开国伯戎安县开国子。其年十月十二日葬于邺城西北十里。公孝以为经，」信而成宝，移家事国，造次可。灵府无滞，识寤明敏，内定雌黄，外分皂帛，一言一论，皆即」其心。和而不同，刚而不挠，时经屯泰，迹着安危。送往事居，绸缪宠寄，重之明德，继以忠」贞，操厉风霜，质逾金玉。六龙难抑，九地方远，勒石幽泉，永旌余烈。其词曰：」泉繇之子，帝命唯功，地分三晋，家成六雄。汉川南纪，泾水西通，凤飞他耀，继德承风。珪」璋载挺，为桢为干，世属明夷，幼逢多难。雷震波骇，鱼沉鸟散，忽抚风云，高飞天汉。始于」草昧，爰及时雍，不渝似玉，岁晚知松。既勒周鼎，仍铭晋钟，高车画鹿，衮服为龙。建旗举」□，踟蹰驷马，将牧海沂，翻归泉下。风悲荒谷，云愁旷野，徒望九原，萧萧松槚。北京图书馆藏拓
【志盖】无
【铭文】（砖质）齐故刁主簿墓志铭」祖师，燕中坚将军定州司马。夫人太山于氏。」父洛，徐州中兵参军。夫人广平宋氏。父赞，兰台侍郎吏部尚书。」君讳翔，字道翻，勃海饶安西乡东安里人也。」盖帝桔梗氏刁音之苗冑，高阳内史刁秀之」枝胤者矣。君佩韘志重，仪表攸备，弱冠雅量，」愍惠早成。建孝家门，树信僚友。频致雁书，辟」为本州岛主簿。以去孝昌三年三月下旬，属葛」竖滔天，横剪邦邑。君奋勇前驱，宣威寇敌，旅」援补微，遂俎军首。时年五十有七。景以干荫」夙顷，慈颜早逝，倒忧在躬，偷贪视息。逮天统元」年岁次乙酉十月庚戌朔十日二〔注〕辛酉始构玄宫，祔」合坟垄。实痛松门之莫春，悲埏隧如无晓。其词曰：」远承芳冑，世袭鸿基，立身尚礼，孝敬为徽，奉亲竭力，」处第恭怡。日月亏昃，人事难停。泉宫永閟，一暝千龄。君五男：长子明威将军帐内统军礼乐令晔，字符景。二子籍，字符文。」三子弘，字景文。四子瑜，字景珍。五字绪，字文业。山东乐陵出土。见《考古》一九八七年第十期《山东乐陵出土北齐墓志》。
　　〔注〕十日二，应作十二日。
【志盖】阙
【铭文】处士房周陀，字仁师，齐郡益都县都乡营丘里人。君」东秦之名士也。器寓淹弘，宫墙渊邃。乡党未有量其」边幅，朋交不能测其浅深。嶷嶷然若剑阁之干云汉，」汪汪也似洪波之在薮泽。而心无是非，怀忘彼我，是」以士友见之者，解贫忧，袪鄙?。若斯之善，宜假□□」年，纪纲天地。何期云电无恒风飘疾，春秋卅有五，以」大齐河清三年九月十三日卒于营丘里。天统元年」十月廿四日癸酉窆于鼎足山之阳。惜乎，馨兰夏歼，」芳葇秋摧。余曾因燕言之次谓之曰：昔师旷听声观」色，惜王子之早逝。仆今视骨看文，恐吾贤亦不眉寿。当时此谑，事等锺荀之戏。不意一二年间，便致俎殒。」于是搦笔衔哀，叙君盛德，冀幽魂有悟，知不爽言。其」铭曰：冠盖淄川，风流稷下，道踰邴郑，名超终贾。邑」传孝节，乡称儒雅，匹鸟于凤，方骥于马。人同金箭，□」等兰荪，情高志洁，心直貌温。朋因淡久，交以素存，江」湖相望，得意忘言。风飘泫露，尘飞弱草，百年一□，□」甄□老。没而不队，德音为宝，铭石泉音，用申交道。」房仁墓志记铭之。北京图书馆藏拓
【志盖】阙
【铭文】大齐天统元年岁次乙酉十一月已卯朔六日甲申张府」君墓志铭。宗人长兼参军张景邕造。」君讳起，字安兴，南阳白水人也。其先则秦汉之师，万方规」矩。其官则累叶千重，门罗交戟。至如继轨婵连者，嗟不可」而言矣。祖欣，执固伐檀，待涟何如舒锦。魏帝授云州刺」史。君构善从神，肇灵自□。雅操郁在冲年，金姿发于博」稔。少年志学，习五礼以立身；长如经国，善弓马如偏巧。出」身扬烈明威二将军。魏帝又以君体唅吉甫之度量，有」不吐之刚柔。巴蜀之民，风谣尚武，非德不弘，非威不服。故」魏帝天平三年，加宁朔将军，除巴州曾口太守。君人境」海润，林泽蒙丽，威武摧刚，思风渐扇。土壤扶蔬，曾口郁尔」独春；德液生民，优握于是流演。亮园桃如太俭，岂谢四知」如流名。听讼与●伯齐伦，遂有甘棠之美咏。但琁玑有数，」历算迁穷，春秋八十四如薨。葬于洪〔注〕山之阳。燕南赵□。北京图书馆藏拓
　　〔注〕洪，原作「●」，疑即洪字。
【志盖】无
【铭文】夫人讳修娥，范阳涿人也。周太师以把旄锡履，汉侍中用」通儒受位。垂风迈德，衣冠不殒。祖青州敬侯，渊薮为名。考」参军君，珪璋表誉。桂月流贶，璧水效精，亦犹昭出班门，琰」生蔡室。夫人有资阴祉，且藉家休。婉嫕天然，幽闲率性。爰」总四德之势，顾存七编之旨。克播令闻，郁为邦媛。崔公北」州鼎族，羽仪多士，委禽成礼，同车作好。既而带施荣秩，献」加兰芷。奉上惟恭，接下居顺。茂祉攸萃，寝床弄瓦。慈严俱」厚，日就月将。组织必尽其工，酒醴兼造其极。赞君子之业，」弘外成之美。风被二门，声高一世。曾不比固南岳，遽逐东」川。空闻上池之水，终深下世之痛。以天保二年二月乙亥」朔廿九日癸卯●于邺县之修人里舍，春秋卅七。以天统」二年二月戊申朔十四日辛酉祔于常山旧茔。海变成田，」山颓为壤，故勒石于三泉，庶飞芳于万夏。其铭曰：」地惟衣履，国判虚危，卿门有素，世德无訾。犹珪如璧，擢秀」分枝，阳资岳贶，阴藉川祇。女德咸举，妇道言极，佩臭总绅，」怡声下色。柔非物奖，敬由天植，进退不违，浣濯为饰。一远」兄弟，终合英人，在和方瑟，居久如宾。协谐两族，惇睦九亲，」徽音允着，光裂惟新。母师爰属，嫔仪可仰，溟渎齐深，众流」归长。遽随世促，翻从运往，儵乎风电，悠哉天壤。东龟告食，」北路言遵，辀嘶白骥，郊生素尘。山门遂掩，陇穴不晨，青青」松柏，将径几春。河北平山出土。见《文物》一九七三年第十一期《河北平山北齐崔昂墓调查报告》。
【志盖】齐故祠部」尚书赵州」刺史崔公」墓志之铭
【铭文】君讳昂，字怀远，博陵安平人也。累叶高才，光华汉篆，仍世能官，风声晋策。自有魏□□，」人物更始。祖幽州景侯，望重业高，朝野倾注。考定州简侯，体仁藉义，余烈可仰。君桂树」桥枝，珠林圆实，凌霜散馥，彻水飞荣，芬芳早袭，玲珑夙着。乃因地而特辛，定无足而能」远。既取贵天下，称珍海内，固当呈异王阙，标奇国庭。夫其珪璋表质，宫角流韵，既温且」润，和而不俗，学以聚之，应物能广。太宰元天穆闻而嘉尚，辟为行参军，后加伏波将军，」仍除给事中，加中坚之号，授奉车都尉。高祖神武皇帝季弟仪同开府定州刺史高」公上君为属。世宗文襄皇帝屈身佐相，开阁旌人，以君为记室参军。寻转帝大行」台郎中，加镇远军号。帝入辅朝政，崇明轨律。以君体方履正，许以任重，擢授开府长」史。帝总京畿大都督，命君摄京畿长史。恪居直辔，肃震都辇，多历岁序，雅有声迹。转」司徒右长史，拜尚书左丞。理剧拨烦，名动朝列。俄兼度支尚书。能高优陟，时无横议。又」敕摄都官事，以狱讼之重也。出兼太府卿。皇齐纳禅，除散骑常侍兼大司农卿。以参」禅代典礼，封华阳县开国男，食二百户。诏与朝士议定律令。仍受别旨，令相率约，」部分裁缀，勤力居多。转廷尉卿，敕典京畿诏狱。入为度支尚书，转部官，迁七兵，仍摄」都官，迁中书令，犹摄都官，带广武太守，徙食济北郡干，兼尚书右仆射，仍便即正，俄迁」兼焉。未几，转光禄勋，寻徙太常卿，假仪同三司，复除仪同三司，又兼御史中丞，以公事」除名。径年，授五兵尚书，复转祠部，君家籍孝悌，门资礼让，实弘世载，推薄居厚，综涉孔」墨，雅尚纲维，历览申韩，顾存纲目。少有大度，意寄虚□，无用雕绮，深惇淳素。比阳原之」领袖，犹颜卿之铁石。自家闻国，垂组飞缨，迁踰十官，□□三纪。至于端揆仍班，台列其」中，错节蟠根，寸地九阪，坚不可攻，崄在难消，莫不利□□斤，平其绳准，立断枉直，动正」济隆。上言莫能役其辩，巧诈无所措其术。气厉霜雪，心洁冰水，宝非蕴玉，廉在辞金。至」如象魏宪典，宫阁条制，问疑则断，辩或如响。胡广之明达朝章，张纯之晓习故事，彼称」为美，曾未足多。刚肠梗气，严颜直道，当磨而弗改，可折而无挠。秉王臣之大节，怀体国」之高风。年未庚申，梦犹辰巳，徒闻兰室之方，罕验王机之秘。呜呼！以天统元年六月壬」子朔廿九日庚辰遘疾，终于邺都之遵明里舍，春秋五十八。逝者不作，归窆有期。」诏赠赵州刺史。以二年二月戊申朔十四日辛酉安厝旧茔。昔密邑大夫，人氏终或；上」谷太守，名姓长疑。恐山冢之易沦，故传声于金石。其词曰：」海则时干，山亦云朽，悠悠横目，孰堪长久。嗟此英人，曾无上寿，遂持檀柘，落同蒲柳。大」风之国，爰有卿门，辇车北指，旧业犹存。千龄基构，百世子孙，犹龙还沼，如玉生昆。在家」必闻，入朝斯达，下笔成议，操刀咸□。謇愕台府，抑扬省闼，端服逶迤，台仪庵蔼。嗜欲俱」遣，清白在公，家无累积，室有县空。贵能可贱，善仍令终，千秋一往，途远今穷。出宿于郭，」言迈于野，客转素车，旒随白马。峘山北镇，呼东泻，族墓层冈，行悲松槚。」长子谋，字君赞。第二字恪，字君和。第三子液，字君洽。第四子天师。」第五子人师。长女适荧阳郑思仁。第二女适赵郡李孝贞。第三女适范阳卢公」顺□。河北平山出土。见《文物》一九七三年第十一期《河北平山北齐崔昂墓调查报告》。
【志盖】齐故仪」同公」孙墓志
【铭文】君讳●，字如●，勃海条人也。门资盘石之固，世」保维城之业。祖仪同三司青州使君。秉德含弘，」采苏在物。父骠骑大将军开府仪同三司中领」军。专总禁闱，威名方盛。观夫珠潜溟海，璧润荆」山，不有高深，孰蕴灵异。君神情桀立，崖岸恢举，」龙子驰声，凤雏飞誉。曹童测象之妙，未为通识；」王孺鉴虎之奇，谁云智勇。思协风云，调谐金石，」进退有度，容止可观。雅俗伫其风规，家国俟其」梁栋。而垂天未效，奄从不秀。以皇建二年十一」月廿六日终于晋阳之第里，时年九岁。天统二」年二月廿五日葬于邺北紫陌之阳。嗟乎，居诸」互始，屡移岸谷，寒暑交谢，每易荣枯。是用勒石」泉扃，庶遗芳不朽。乃为铭曰：」璧出荆山，玉自蓝田，虽云重宝，不雕不妍。岂如」令质，其锋迥出，问望堂堂，德音帙帙。是称孺子，」实标通理，辩日未俦，论月非拟。鹏翰渐就，豹变」垂成，南山欲下，北海将征。忽为异世，奄閟泉扃，」千秋万古，空挹余声。北京图书馆藏拓
【志盖】齐故特」进韩公」之墓志
【铭文】君讳裔，字永兴，齐国昌黎宾屠人也。自祉潜鸟鼻，灵发虎眉，灭三妖于有成，致五精于虏」宋。其后垂缨戴冕，剖符锡爵，朱轮画毂，踵武高门。祖冠军将军，鼎贵一时，德充寰宇。父大」司空公，畜价怀宝，声高海内。公降灵纯粹，禀质冲和，行合礼仪，动中规矩，含风雷之姿，蕴」云霞之气，自负材力，罕有缔交，释宣威将军给事中。逮魏失其鹿，中原鼎沸，赤县之内，豆」剖瓜分。我神武皇帝，握玄女之兵，得黄人之祉，驱熊罴于朔野，蒸生民于涂炭。陈平●」身亡楚，孙通削迹辞秦，千载一时，见机而作。遂托身奔走，中分麾下，真将军也。好出奇兵，」以功除冠军将军中散大夫帐中领民正都督秦州武阳县伯。元象年，除假节督西荆州」诸军事本将军西荆州刺史，寻安东将军银青光禄大夫宁州诸军事宁州刺史，寻除中」军将军故城都督。是时边烽亟动，羽檄屡惊，淮济之间，不臣矜带。以公为南道都督。征侯」景于湡阳。公受蜃于社，建节南辕，拥抠虎之师，勒次飞之士。虽降城制邑，未籍苏张之辞；」屠军获虏，实假孙吴之法。还除骠骑将军仪同三司临泾县开国公故城大都督。天保元」年，除开府仪同三司，别封康城县开国子。使持节凉州诸军事凉州刺史，迁三角领民正」都督，又迁新城正都督，除使持节建州诸军本将军建州刺史。此地则北临汾水，南面黄」河，斜指函谷之关，傍接飞狐之口，山川重?，凶寇往来，马未解鞍，人不安席。公抚孤恤老，」蔑臧宫之居广陵；偃旗寝甲，忽粲彤之守辽东。进封高密郡开国公，迁东朔州刺史，食并」州乡郡干。天统元年，除特进使持节青州诸军事骠骑大将军青州刺史。地有十二之险，」俗承五家之法，车击毂于途，人摩肩于市，斗鸡走狗，弹筝蹋鞠，自成千邑，奸伪丛生。公将」弘一变，申之五礼。民忻时雨，吏惧严霜。惟体握芝兰，门承旧业。盛范传于乡曲，清徽播于」朝野。每及叶零秋苑，花发春池，鞞鼓笙簧，纷纶间起。自策名公府，执笏王朝，出镇入守，留」连羁勒。至于人疲马邑，军乏龙城，祷石祈泉，飞流泜涌。故得开襜〔注一〕千里，锡珪一方，凭骥足」于康衢，托鹏翼于四海。而日移庭午，月亏蓂叶，风烛不停，百年遽尽。以天统三年正月十」三日卒于青州治所。春秋五十四诏赠使持节瀛沧幽三州诸军事中书监三州刺史。」四时虽往，地轴不倾。故千秋岁，勒此鸿名，名其词曰：」三圣开基，二神弘胤，归塘譬广，削城方峻。地奄荆蛮，位高邗晋，嘉拊见封，宝剑无?。自南」自北，乃公乃侯，门传卿相，世业箕裘。笃生伟器，独步无俦，润被崖涘，精通斗牛。驰气关右，」胜声河外，五兵并时，两鞬双带。战亡否合，兵无小大，不避风雨，未持轩盖。眷言出镇，执羔」秉瓛，朱旗赫弈，文马和銮。风摧阶蕙，霜败庭兰，遂闻仙鸟，来呼子安。沉沉古墓，寥寥荒陇，」思鸟悲鸣，哀笳互动。青松丛摇，〔注二〕白杨齐耸，一下幽扃，长乖瞻奉。山西祁县出土，见《文物》一九七五年第四期《山西祁县白圭北齐韩裔墓》。
　　〔注一〕襜原石作●。
　　〔注二〕摇，原石作●。
【志盖】齐故仪」同尧公」墓志铭
【銘文】齊故開府儀同三司中書監征?縣開國侯堯公墓誌銘」君諱峻，字難宗，上黨長子人也。自荣光出塞，景星流翼，绿字临坛，黄云盖斗，赤龙表三」河之符，玄龟挺五精之运，功格区宇，民莫能名。祖相州，允武允文，为瑚为琏。父常，侍郎，」问〔注〕令望，如珪如璧。君禀五岳之粹灵，含三辰之秀气，角立杰出，孤飞独远。正光之末，政」出多门，山坼海飞，神亡鬼哭，自卿自相，称帝称王，羽檄朝驰，权烽夜起，荆蛮外叛，獯羯」内侵。于时君遂奖率同心，应斯占募，破茹茹于雁塞之下。永安二年，释褐开府参」军事。三年，破野头侯豆陵步蕃等，蚁附蜂起，叛●并肆，摧枯拉朽，实君之力，普太年中，」刘助扰攘，游魂幽蓟，私署位号，擅立君臣。君与兄雄戮力均心，登时擒剿。其年与兄共」举定州，来相攀附。神武皇帝嘉其忠烈，除镇远将军，右箱直寝。尔朱兄弟未识天机，」反拒白马之关，翻塞飞孤之道，涉河右转，遂?韩陵。君乃组甲厉兵，合什为伍，投石拔」距，先鸣后殿。永熙失驭，委柄霄人。君既侍官，常倍辇毂。己君母兄在晋，敕徙南阳。及」罪窜南巢，政归西伯，始展蓼莪之悲，方申鹡鸰之感。帝嘉乃诚，寻被敕行东荆州事。」天平元年衮州刺史樊子鹄，驰传西通，萦城北抗。大都督娄昭受脤专征，星言电扫。君」式总戎规，亲当矢石，生禽南青州刺史大野胡野拔等，轞送晋阳。寻除辅国将军，持节」东郡太守，当郡都督。武定元年，以邙山之勳，除使持節南岐刺史，賜母趙南陽郡君，仍」趙南陽郡君，仍除主衣都統、征?侯。六年破侯景，取玄瓠之勳，除征西將軍、征?縣開」國子，食邑三百。白鱼入舟，黄龙出井，金木迭革，文质相法，始垂衣裳，方申捐让。君于尔」日献赤雀焉。褒绩酬庸，除开府仪同三司。陆法和嬴粮拥众，观衅鄢郢，屡有驰檄，愿举」全州。清河王出师江上，以相应接。君总率楼船，亲为济首。寻除使持节怀州诸军事怀」州刺史。天统中，遇患在第。太上皇帝自幸其第，亲相慰抚。吴汉临终，方延法驾；王霸」□葬，始降銮轝。比势论荣，彼犹惭德。方当燮赞台铉，助调鼎鼐，匹颛顼之重黎，比皇□」之风后。有人无寿，凡百同哀。春秋六十二，大齐天统二年岁次丙戍六月七日遘疾薨」于临漳县永福里第。诏赠使持节　督赵安平三州诸军事骠骑大将军赵州刺」史开府仪同三司中书监开国侯。君少负侠气，长播雄声，耿介多才，慷慨有志。虽复孔」明之自比管乐，文和之见匹陈张，何以加也。粤已天统三年岁次丁亥二月壬寅朔廿」日迁葬于邺城西北七里。不封不树，恐樊绩与寒暑同湮；无记无铭，虑洪名将风尘共」尽。敬镌玄石，用表前修，题美穷泉，方传后裔。乃为铭粤：」陶唐已降，仁义聿兴，系流玄扈，原永丹陵。则天为太，无德而称，自时厥后，缨黻相仍。义」乃德舆，忠唯礼柄，展矣君子，职思无竞。长剑陆离，丰貂晻映，功被弦管，德流歌咏。随□」华夏，预披荆棘，每附龙须，恒依凤翼。方廓八表，终游九极，控地有期，冲天靡力。风□泉」□，月度山门，白杨霄闇，青松昼昏。石椁易朽，铜剑难存，唯当缃竹，不殒兰荪。」河北磁县出土。见《文物》一九八四年第四期《河北磁县东陈村北齐尧峻墓》。
　　〔注〕问字上漏刻一令字，原石如此。
【志盖】齐故尧公」妻吐谷浑」墓志之铭
【銘文】故驃騎大將軍開府儀同三司征?縣開國侯堯公妻吐谷渾墓誌銘」夫人諱靜媚，河南洛陽人也。盖其长原带地，崇基极天，共削成而争高，与」回复而竞远。虽年代逾往，声德终传，载籍垂芳，风流不坠。高祖柴，所谓吐」谷浑国主也。既以雄俊开王西蕃。曾祖头，汶山公，复以英机建侯东魏。祖」豊，宁西将军长安镇将洛州刺史南中郎将汶山公；父仲宝，员外散骑侍」郎；并道茂当时，德流后胤。夫人禀柔和以诞质，资淑善以抽英。风貌若神，」信无惭于洛浦；仪形似画，亦何媿于巫山。行乃楷模，德唯师范。故幽闲贞」一之操，无俦类以能方；织纴组紃之功，岂言辞所可喻。于是窈窕之望转」隆，葛簟之德弥绍。加以艺尚彤文，才兼清绮，遒辞超宝钗之作，美韵掩团」扇之篇。及百两来迎，移天往配，言嫔君子，庀美斯属。年十七，言适尧氏。时」公勋业既隆，门开黄阁，出蕃入辅，家称击锺。宾客赴之若云屯，士庶倾之」如风凑。而夫人竭忠言以奉上，尽仁恕以接下，不以富贵而憍，宁以豪华」兴傲。莫不慕义忘生，感恩效死，遂使时有五葱之歌，世致攀辕之恋。斯皆」阴德仰助，岂无功焉。兼以天情俭素，立性谦虚，亲执中馈，躬劳纺绩。肃肃」展恭，晨敬于姑姊；恂恂逮下，尽忻于娣侄。何止六姻重其德迹，乃实四海」钦其景行。虽伯姬之称妇礼，敬姜之号母仪，以此言之，讵有惭色。方当陵」处霄汉，从游太阶，享彼遐龄，穷兹宠贵。岂谓福善无验仁奄及。春秋卌」有七，以天统元年六月三日薨于京师永福里第。粤以三年岁次丁亥二」月壬寅朔廿日辛酉合葬于邺西漳北负郭七里。惧市朝之易改，冀丹青」以难灭，故述徽猷，传之泉壤。其词曰：」洪流淼淼，层构昂昂，既贤既哲，唯公唯王。千年不替，百世其昌，互握金紫，」迭映银黄。余祉所锺，诞兹英淑，四德其举，六行咸肃。内外用和，闺门以睦，」垂美葛簟，流芳灌木。上德阙配，妙简良嫔，谁将偕老，言归若人。习礼无●，」摛掞日新，如何不吊，奄逐徂轮。锦衾夜设，绣帐晨开，形既不在，神徒往来。」镜终委匣，衣会流埃，一言及此，呜呼哀哉。云徂始尔，儵已三年，辞彼白日，」既此玄泉。儿女号慕，亲御流连，百身靡赎，空嗟昊天。天长地久，事促华浮，」如日西逝，若水东流。宿草萦垄，拱木交丘，千春不署，徒勒芳猷。河北磁县出土。见《文物》一九八四年第四期《河北磁县东陈村北齐尧峻墓》。
【砖志】天统五年四月廿六」日扈岁铭。北京图书馆藏拓
【志盖】齐故假黄钺右丞相东安娄王墓志之铭
【铭文】王讳叡，字休□，太安狄那汗殊里，武明皇太后兄子也。观夫崇墉厚跖，峭拟」削成，远叶长枝，郁同扶木。至乃世禄克昌之盛，缔构积德之初，固已备诸图篆，」可得而略。祖司徒公太原王，考南部尚书恒州刺史，并庄情秀发，胆略纵横，自」致青霄，大恢鸿烈。所以弓冶之业弗亏，缁衮之荣逾茂。昌家佐国，爰挺异人。气」蕴风云，才兼文武，质贞金玉，道备卷舒。淳粹和雅，孝慈谦慎，雄豪之望，时论推」揖。扫清之怀，独得襟抱。不应州郡之请，岂屑王侯之币。戢翼徘徊，俟时而作。永」安之未，凶胡肆梗，主弒国颠，皇纲幅裂。高祖神武皇帝膺白雀之贶，建黄鸟」之旗，静四海之群飞，雪万国之忧耻。复禹祠夏，龛难定功。我为御侮，载宣其力。」中兴初，以军功除安东将军挺县开国子，迁使持节光州刺史，征为右卫将军，」封九门县开国公，开府仪同三司，复封永宁县开国男，除骠骑大将军，封受得」县开国侯领军将军，迁使持节瀛州刺史开府仪同三师，加特进，食常山郡干。」皇建元年，并永宁、受得、九门三邑，封南青州东安郡王使持节丰州刺史，复为」开府仪同三司，迁司空公，转司徒公，换太尉公，除豫州道大行台尚书令，迁大」将军，封始平县开国公，复除太尉公判领军大将军府事，寻以本官兼并省尚」书令，出为使持节肆州刺史，迁大司马，转太傅，增邑一千，通前二千户，使持节」并州刺史，别封许昌郡开国公兼录尚书事，迁太师仍并州刺史。昔胡广频登」槐铉，陈群久处台阁，未兼连率之任，讵荷推毂之重。今则以师傅之尊，将相之」贵，总录帝机，访求民瘼，庶绩以之熙雝，黔黎以之康阜。抑当今之良牧，信一代」之名公。但报施参差，天道芒昧，忽捐馆舍，摧我栋梁。武平元年二月五日薨于」位。天子举哀，百僚赴吊。赠帛百万匹，追赠假黄钺右丞相太宰太师太傅使」持节都督冀定瀛沧赵幽青齐济朔十州诸军事朔州刺史开国王如故，谥恭」武王，礼也。以其年五月八日窆于旧●。黄鹤虽呼，万秋不寤；白日终见，千龄有」期。敬刊贞石，以志泉户，式矜不朽，乃为铭曰：」箕尾曜精，恒碣炳灵，眇寻鸿冑，无绝风声。天锡纯嘏，踵武清英，玉堂崇构，兰苏」播馨。世载其德，高明柔克，忠诚礼让，虚淡渊嘿。言斯可范，行斯可则，三杰之英，」万夫之特。水行将谢，猬毛大起，霸后扶持，群方顺纪。预劳栉沐，参图经始，挥翼九霄，骋足千里。禁营五校，宿卫八屯，骑枭豹虎，士庄荆贲。仗设兰锜，马候期门，」督领斯寄，式遏攸存。坐而论道，比曜三台，洞启黄阁，引辟英才。朝凭羽翰，政俟盐梅，方为虚」老，翻掩夜台。追荣备典，龙旗鸾辂，骑吹悲翁，铙歌芳树。山飞瞑雨，陇浮朝雾，死」如可赎，秦诗请赋。山西太原出土。见《文物》一九八三年第十期《太原市北齐娄叡墓发掘简报》。
【志盖】齐故左」仆射暴」公墓铭
【铭文】齐故开府仪同三司尚书左仆射云州刺史暴公墓志铭」公讳诞，字安生，魏郡斥丘人。自有周建国，分掌邦畿，锡氏开家，兹焉」遂远。若夫长源浩淼，比注江河，峻构●峣，齐高嵩岱。洎前刘握镜，胜」以抗直登官；后汉膺符，泛以恩明作守。皆名书虎观，形图麟阁，非藉」耆旧之谈，讵假歌谣之说。祖重，尚书郎散骑常侍。父昶，厉威将军雁」门太守。俱腾令誉，并播清风，无劳扬攉，自可知矣。公效灵干象，通气」山泽，幼标圣目，少得神名。非出钟山，自然成宝，不生汉水，直置为珍。」德乃人师，行称世范。时辈仰其高简，士友挹其贞素。释褐强弩将军。」博德功着曩时，延寿绩参前世，我居斯号，无惭往烈。累迁征南将军」护中郎将。关右惮其严肃，夷俗敬之若神，虽邓训之驭黠，蔑以」加也。公孝自天然，忠由率性，言成典诰，行合规矩。文穷笔杪，武极锋」端，横议推高，时瞻允惬。方当曜金魏阙，锵玉紫庭，曾不慭遗，奄随物」化。年五十有六，以魏孝昌元年七月十日卒于黄众堆子。特进开府」仪同三司定阳王显，勋业隆重，器望标华，爵迈群龙，位逾朝右，枝茂」本大，子贵父荣，光远褒终，盖惟旧典。以大齐武平元年闰月有」诏，追赠开府仪同三司尚书左仆射使持节都督齐云二州诸军事」云州刺史，谥曰恭懿公，礼也。以其年五月癸丑朔九日辛酉奉迎奠」灵，迁葬于邺城西北卅里永吉冈之上。嗟乎，陵移谷徙，瀛渤有桑田」之期；镌石镂金，永贻芳烈之盛。其词曰：」绵哉华冑，系自隆周，代承冠冕，世袭风流。昂昂御史，剪恶如仇，恂恂」良守，礼教温柔。乃祖散骑，清风允穆，显考雁门，墙宇重复。唯公载诞，」淳和令淑，芳同兰蕙，劲逾松竹。艺优入仕，学赡登朝，禄由道洽，位以」德招。戎夷流咏，华夏腾谣，如何不寿，中路先雕。笃生令胤，雄才孤出，」凭风振音，摩霄骋逸。勋书王府，爵班高祑，礼及幽魂，荣宠斯溢。言背」华阙，将返佳城，龙吹夜警，鼍鼓辰鸣。杨园萧索，薤曲凄清，一丘永矣，」千载扬名。北京图书馆藏拓
【志盖】阙
【铭文】大齐故宇文君墓志之铭」君讳诚，字克明，太原晋阳人也。乃尚书」左仆射宇文公之族弟。因官徙邺，已二」世矣。君生而颖迈，天性孝谨。以名门贵」冑，世代?缨之姿，虚心下士，屈己求人。」又能遍览典坟，遗名利如蔽蓰；备穷礼」义，操躬身若金玉。初为司徒府参议主」薄，俄而转尚书都官。旋因亲老，矢志不」出。逍遥山林之间，跌宕烟霞之上。岂徂」辉易谢，逝水无停，春秋七十有三，天统五年八月终于私第。武平元年岁次壬」辰六月戊辰朔十九日甲申葬于邺郡」西南三十里之高原，礼也。铭曰：皇矣」我君，谨慎惟明，松筠雅操，铁石深衷。克」勤克俭，殁贻令名，声鬯千载，与金石同。北京图书馆藏拓
【志盖】齐故刘」使君墓」志之铭
【铭文】齐故假节督朔州诸军事朔州刺史刘公墓志铭」君讳双仁，字德，广平广平人也。斩白蛇以统历，膺赤伏以」重龟。迭匝以迄于兹，杨芬兰畹，发彩桂林。载仁而行，抱义」而处。体韵平和，风姿秀逸。信重白璧，诺贵黄金。冬温夏清，」入穷养亲之道；夜寐夙兴，出尽事君之义。道广能周，仁而」有勇。箭穿七札，弓引六钩。丹浦绿林之陈，柏塞榆关之下，」恒擐甲而先鸣，亦称雄而独步。除平漠将军羽林监，换安」西将军银青光禄大夫。职唯侍卫，任切扶持。独噉白马之」名，功高冠鹖之侣。除殷州高邑县令。治均灭火，政等鸣琴。」暴虎出奔，灾蝗不入。迁岢岚都督。地邻沙漠，境接边荒。羽」檄不驰，勋庸斯在。于是年及期颐，反服闾闬，荷冠藜杖，对」酒鸣弦。二坑入林，有均先达；十舍时游，事苻往彦。而逝川」不止，去影难留，忽矣山颓，俱嗟丧宝。春秋九十一，以齐武」平元年闰二月十日薨于宅。蒙赠假节督朔州诸军事朔」州刺史。十一月十一日葬于邺城西卅里。其为铭曰：」门标将相，世有公卿，爰锡纯嘏，载诞人莫〔注二〕。兰香桂馥，玉洁」冰清，丹〔注二〕舆六艺，浮沉七经。弦韦靡用，水镜惭明，智囊均美，」飞将齐名。勋高鱼阵，勇冠龙城，六军挺誉，百里驰声。未穷」人爵，忽往?亭，车驰鱼跃，地协鸡鸣。楸梧春绿，松栝冬青，一棺永矣，百叶流馨。北京图书馆藏拓
　　〔注一〕莫，当是英字之误。
　　〔注二〕丹，疑为舟字之误。
【志盖】齐故泉城王墓志之铭
【铭文】齐故特进骠骑大将军开府仪同三司广州刺史济阴郡开国公赠朔肆恒三州」诸军事朔州刺史尚书右仆射泉城王刘王墓志」王讳悦，字优昕，太安郡狄那人也。豢夒龙于遂古，羁秦鹿于前朝。灵贶实缠，公侯」必复。同若华之四照，譬清澜之九起。祖折，领民酋长。父跋，司农卿。并道播笙锈，迹」光图篆。王昴精生德，岳神蕴祉，珠廷上表，岐掌外通。及鞭马而出幽并，束发而游」燕蓟，便以勇闻诸将，气盖雄儿。暨书剑纵横，出处渊嘿，耕道猎德，路义宅仁，俟草」昧之期，伫真人之运。而魏氏之季，王室始骚，玉弩上惊，金虎下噬。高祖神武」皇帝，受玄玦而攘夷，观白雀而兴霸，龚行九伐，将清四海。王比邓禹之北渡，犹耿」况之南归，亟立田畴之功，非止陶狐之力。以王为亲信，兼掌机密。至如寇迫韩陵，」饮倾其水，于是长毂雷动，高牙星接。王蹑应龙之迹，穷骓马之奔，一戎大定，七校」须宠。除宣威将军领民副都督，复拜前将军太中大夫正都督。寄以宣摄，复任扶」持，鲸栋增华，驎隅更肃。乃封万年县开国子，食邑二百户。誓应金阪，鸷陈谷璧。除」建州长平郡太守。位属罢侯，治高循吏。召王为左右大都督，寻除泾州刺史，入为」主衣都统。属秋风扬尘，气聚群畜，遂乃云车北上，神荼司事。王受言入幙，被羽先」鸣。敕赉马十匹，金银千两，缣数千段，给荫丁一百五十户，除武卫将军仪同三」司，食鲁阳郡干。王出卫三层，入宿九户，负扆嘉节，珥鹖怀威，复除上仪同三师，食」琅琊郡干，进子为伯，增邑一百户，除云州刺史。朱骖数舞，斑条弦振，入为假仪同」三司，又除武卫大将军。而宗子离心，金龟兆亹，国动渔阳之骑，府出渡辽之师。王」控钤屈指，先声后实，事平之后，加开府仪同三司。铃阁旦启，宦骑朝趋，笳吟紫骝，」铙歌朱鹭，荣奖之盛，此焉斯允。及青赤狄，同恶相求，入晋地而射鵰，度涑川而」饮马。王委深授节，顾重分麾，殪兕徒林，策勋盟府，拜新丰县侯，除骠骑大将军。盗自函关，遂凭邙阜。王雁行出讨，鹰扬会战，丹浦以平，赤泉逾赏，拜临戎县开国公，除汾州刺史，入除左卫大将军，食博陵郡干，除太常卿。在戎与祀，兼而有焉。而天」未悔祸，剪韭复生，斛律咸阳。王出当敌国，受命遄指。与王垂耳对谈，运筹协契，耗」鄫灭号，匪匪伊朝。振旅之后，拜济阴郡开国公，迁中护军，寻加特进，除广州刺史。」曾未述职，沉固殄留。武平元年七月中寝疾，十五日薨于家，春秋五十三。诏赠」朔肆恒三州诸军事朔州刺史尚书右仆射。其年十一月十二日窆于邺城西十」里。虽乐暑传声，云台画象，然襄王之坟，空藏玉历，东平之墓，止记铜窗，岂似润石」寒泉，盛德可久，乃作铭曰：珠明南海，玉润西昆，犹彼上将，出自高门。书合孙」旨，剑与荆论，攀龙远跃，附凤遐翻。勋庸并懋，器服兼尊，●金沸管，曳组乘轩。威而」且惠，直又能温，忽随辰尾，遽下山泉。徒留王雁，室奄稠阍，仪形虽往，风烈如存。北京图书馆藏拓
【志】阙
【铭文】齐故使持节都督东雍州诸军事骠骑大将军仪同三司豳雍二州刺史武」平县伯吴公墓志铭」公讳迁，字松柏，勃海安陵人，其先太伯之苗裔，宋丞相杨州刺史吴金昌十」二世之玄孙。公体自王基，气连天骨，禀资挺达，独拔时英。〔注一〕公少侠陵霄之气，」长带国土〔注二〕之风。往因孝昌之末，永安之年，国涉多难，夷狄交侵。公乃建雄声」于北土，奉主上于洛阳。天平之季，凶丑乱合，伊缠雾起，举斧纵横。公蒙除广」州长史，带襄城太守。汝颖载清，蛮夷佥服，遐迹慕义，襁负来宾。天平三年，吴」楚不恭，侵淫王室。公从师薄伐，掠定淮杨，又北过寝●，狄人不敢南望。游入」龙帷，有补过之美。兴和年中，除征东将军金紫光禄大夫。天保元年中，除领」民正都督。干明元年中，除直荡都督。皇建年中，除直入正都督，封沙渠子。皇」建二年中，除车骑大将军京畿直入正都督，食颖阳县干。河清二年中，除骠」骑大将军瀛州六州右箱正都督。天统三年中，除直荡正右箱都督。天统四」年中，封武平县开国伯。天统五年中，除使持节豳州诸军事豳州刺史，公荣」宠百惊，未见愠?，啸同近壑，无异山园。卓尔群不，有清波之志。披云之松，非」为高也；开霞之月，北之闇耳。公倜傥于皎洁之秋，雄豪于虎步之岁。叱咤则」三军稽桑，单醪注水，使戎徒醉满。郁气则风生，举拂则河起。去食存信，不必」专古，三吐三握，良在其人。公授委恒重，终存体国，忧公忘家，孜孜不惓。」帝简在心，分官优宠，问外之任，往无不捷。乃南讨江滨，北极沙漠，立功立事，」终有力焉。方欲展效戎场，思定秦陇，志愿未由，彼天不顾，倚伏难明，处〔注三〕身泉」壤。春秋六十有九，薨于任。亲宾洒泣，圣上愍惜。乃诏曰：故骠骑大将军」豳州刺史吴伯迁，气尚昭果，干诚允着，方申武节，更参威御，降年不幸，情以」恨然，宜优追锡，式凶〔注四〕泉壤。可赠使持节都督东雍州诸军事仪同三司东雍」州刺史。武平元年十一月庚戌朔十二日辛酉窆于邺城西卅里，礼也。乃作」铭记。其词曰：」郁郁青兰，俄俄崇岱，班班绿文，落落朱缋。含芳不已，诞兹余爱，立功立事，在」矢犹载。其一。自南徂北，案剑风云，功革非常，里绩超勋。乐文好武，志尚多邻，近」无不服，远无不宾。其二。上天不吊，歼此良徒，笼云之松，一朝摧枯。多从嗟泣，含」生呜呼，如可赎也，人百其躯。其三。灾风激扬，祸云忽临，天长地久，在夜常深。狐」场町，松柳萧森，白骨无养，玉体永沉。北京大学图书馆藏拓
　　〔注一〕英，原石作●，据文义疑是英字之误。或为汉字省写。
　　〔注二〕土，应为士字之误。
　　〔注三〕处，原石作●，当时据字别体。此处据文义疑为处误字。
　　〔注四〕凶，误，应作光。
【志盖】（无文字）
【铭文】君姓常，讳文贵，字蔚荣，沧州浮阳郡高城县崇」仁乡修义里人也。君夙能卓绝，自怀碨磊之风；」长居不群，非无亢朗之节。但春秋未高，瞻颜可」贵。大齐天保七年，旨遣杜尚书板除衮州嬴」县令。虽光貌西垂，东神莫转。至皇建九年，复赠」青州乐安郡太守。不那乌兔递迁，星机甫换，算」运悬车，忽委虞谷。嗣子领群，次子领宾，第三息」领标，第四息领台等，哀慕号泣，深怀创巨〔注〕痛，昼」夜啼恨，倍切靖树之悲。各竭子道，思报劬劳。幼」子台，亲即取木边山；第二息领宾等，访工中壤，」柏椁以就，不失其制。大齐武平二年岁次辛卯」二月己卯朔四日壬午，?轮祖柩，高坟备奄，永」固千龄，刊石铭之者矣。其词曰：生能独桀，死」亦孤雄，千神来奉，万鬼竞修。情存亢朗，不变恒」风，地上五侯，泉下三公。河北黄骅出土。见《文物》一九八四年第九期《黄骅县北齐常文贵墓清理简报》。
　　〔注〕巨下当脱之字。
【志盖】素面无文。
【铭文】君讳道贵，南阳人也。其先或上延帝」命，或下降神符，既备良史，仍传雅俗。」君理韵淹通，风流遐旷，动必以义，言」不违道。孝昌之季，卜居此邑。乡党敬」其温仁，物议推其高尚。以大齐皇建」二年诏授祝阿县令。但与善无征，云」亡奄及。以天统五年二月廿日终于」家庭。春秋七十有六。武平二年二月」十八日葬历城之南三里。且坟垄易」移，陵隰非久，追镌景行，以明幽都。乃作铭曰：根深?茂，源浚流長，」家風世範，累秀重芳。桂性芬馥，麻生」正直，孝友内弘，仁义外植。尺璧非贵，」唯德是宝，善积庆锺，宜其寿考。树松」新垄，奠酒虚室，一世不留，千秋永毕。山东济南出土。见《文物》一九八五年第十期《济南市马家庄北齐墓》。
【志盖】齐故镇」将乞伏」君墓志
【铭文】齐故骠骑大将军颖川太守齐昌镇将乞伏君墓志」君讳保达，金城金城人也。其先盖夏禹之苗裔。或种」德图王，或立功称霸。据西秦而虎视，拟东帝而龙飞。」曾祖亹，侍中中书监，即武元王之爱子。刷鸿鹄之羽，」集凤鶵之池。祖凤，耻居关外，率众来王。魏朝嘉之，授」金城伯。父悦，泾州刺史。德被管弦，爱遗民庶。君器总」方员，艺兼文武，起家参中军大都督府军事。建□常」之勋，受不次之赏。除冠军将军中散大夫。去病三军」之最，叔夜七贤之美，一朝兼总，人无闲言。天保元年，」转前锋都督，进爵东垣县子，别封建安县乡男，又除」骠骑大将军，封化蒙县散男。山河并誓，茅土俱传，畴」庸之典，自古莫二。寻迁直荡备身都督。持身有度，驭」下多方。扬干之仆不戮，诸葛之阵自整。常谓神听孔」明，善人是福，而彼苍多舛，曾不慭遗。以武平元年十」二月十一日□疾卒于青州，时年五十六。粤二年二月十八日窆于邺」城西北七里紫陌之阳。诏赠本将军颖川太守齐昌镇将，礼」也。恐□往冬来，陵移谷换，敢镌贞石，敬勒芳猷。乃为铭曰：」长发□□，仍世有声，余休不昧，斯人挺生。甫立杰出，夙知早成，爰初」□仕，实参武职。斩将标雄，卖勇骋力，远图未杲，小年已极。」□情悼远，追加宠章，车旗有数，萧管成行，一辞白日，永閟玄房。北京图书馆藏拓
【志盖】齐故仪」同梁公」墓志铭
【铭文】齐故仪同三司大理卿豫州刺史梁公墓志之铭」公讳子彦，字子彦，安定天水人也。自发系命氏，世禄之华无绝，立功种德，大业□」美克昌。将军盛于汉家，并州重于魏室。皆所以辉焕图牒，氤氲缃素者也。祖朝请，」望重缙绅，见称当世。父云州使君，身没名飞，久而不朽。公门惟积善，生禀降神。幼」挺黄中之异，长标白眉之目。善事父母，乃为百行之先。继以忠贞，弥成一心□本。」□风树不息，毁慕过人。虽鲁闵之俦，弗之尚也。既轸陈蕃扫除之志，远苻邓艾指」量之心。是以金匮玉韬之术，破●啼猿之伎，莫不洞发机心，尽穷其妙。起家员外」散骑侍郎。虎侯以雄姿见壮，典君以绕帐蒙亲。备兹御侮，理难其选。寻转直阁将」军，又授襄威将军。及侯景反噬，称兵内侮，远与西贼潜相结附，遂使戎狄无厌，来」□有道。凭陵我城邑，摇荡我边疆，驱率犬羊，窃据汝颍，燎原不止，终须扑灭。于是」垒壁既兴，爰命熊罴之旅，鞞鼓是听，便思将师之臣。乃转为都督。裹粮坐甲，固□」是求，磔石投人，余勇斯贾。及城陷，以军功除宁远将军都督平阳子。洎魏氏乐推，」皇齐膺箓。凡厥腹心，皆蒙优赏。除中坚将军，别封广州南阳郡之?城县开国子。」兹启尔宇，虽曰诪庸，以功诏禄，犹爽佥议。又除直荡正都督，食衮州平阳县干，?」城子，又除平西将军。武成皇帝愍彼参墟，久沦虐虏，隔我声教，独为匪民。欲」使知稽服之有归，识招携之以礼。令望攸俟，故假斯授。诏除假节督夏州诸军」事夏州刺史余如故。又除卫将军领军长史。恪居官次，无殆晨宵，虽长文当任，□」规见表，毗赞所资，我无惭色。寻除假仪同三司，别封豫州遂宁县开国子骠骑大」将军散骑常侍。既崇衮秩，兼居文友，谅不虚授，时论为荣。惟公崖岸峻整，风□□」要，寝处忠义，羁琐礼乐，刚而不愎，仁而有勇。至于隳城怀邑，多所矜全。庸勋显□，」名器亦着，处以恭逊，行以周密。德大而心小，居高而志卑。所以誉满邦家，声之□」□。实宜羽翼飞鸿，盐梅鼎实，岳跱渊停，永为垣屏。既而四时相代，乃验白驹之言，」一息不追，忽悲黄鸟之叹。以武平二年岁次辛卯二月己卯朔廿五日癸卯薨于」东明里宅。春秋五十八。赠使持节都督豫州诸军事仪同三司大理卿豫州刺史。」粤其年四月戊寅朔廿日丁酉葬于野马岗，北去王城廿里。沧海之中，浮棺终泛，」□山之下，沉碑已出。是知高岸为谷，见日何期，故勒此他山，石传盛美。乃为铭曰：」将相有门，公侯复始，浚源引派，本枝郁矣。世载衣缨，焕兹图史，克隆堂构，实惟夫」子。夫子笃生，少也腾声，温如玉润，芬若兰馨。志符乐管，伎习从横，剑挥蛟截，矢发」猿鸣。爰自登朝，频加显级，圭组交映，青紫如拾。金龟是纽，谷璧斯执，身安道隆，宦」□名□。人生何遽，天道希微，未穷衮服，翻袭夷衣。徒崇礼数，空驾骖騑，维当终古，」（未一行漫漶不清。）北京图书馆藏拓
【志盖】阙
【铭文】君讳忻，字始?，〔注〕弘农胡城人也。八采崇基，龙颜峻宇。已」载揖让之风，家传宽仁之德。源流注而未舍，长河引□」□竭。曾祖耳，魏使持节卫将军泾州刺史。蕴德苞时，□」□物表。褰帷望境，贾琮之化非淳；停□待信，郭汲之明」眇小。祖胡，濮阳太守。识怀闲雅，领袖壹时。父恺，建安太」守。志尚高清，羽仪当世，遂使衣冠不绝，嘉声互起。所谓」□山之薮，非止卞玉，汉水之汭，讵在壹珠。君少而挺异，」幼实多奇，风度自远，智台渊赜。体备五德，身维百行。孝」弟之至，乃着家门，义让之音，翻然成俗。实有杞梓之材，」宁非瑚琏之用。起家袭爵，为平昌子。后加中坚将军。佩」□升朝，飞缨参迾。虽职秩未高，才名颖出。方当托凤□」□，附骥骋足，臻远之效未申，物代之时奄及。春秋七十」有五，以武平元年庚寅十二月庚辰十八日丁酉卒于」邺城北信义里。而相杵不闻，邻哀振路，粤以武平二年」辛卯五月丁未三日己酉葬于武城北。然丹青非记，金」石可依，乃有镌勒，用旌厥美。其词曰：」四序不留，五才何已，则天成业，斩蛇继起。根叶既繁，花」萼岂止，蕃屏名岳，剖符万里。爰逮?仁，珪璋为质，孝友」内融，德音外逸。承官负爵，铿锵玉室，亦既罢朝，逍遥□」□。人生讵几，世路奄昏，排云未上，地穴下奔。神颜且□，」□□徒存，假镂斯石，昭德泉门。北京图书馆藏拓
　　〔注〕?，即触字，触俗体作觕。此因作人名字，姑依原志。
【志额】（志为碑形。）逢君铭
【铭文】君讳哲，字景智，北海下密人也。世习风云之志，姓有□」化之仪。兰芝识易可传，玉镜不磨自凈。殷齐侯逢伯陵之」后。祖丰，德过千金，智余万顷，青州次政铠曹参军。父民，为」行汪汪无己，晏平之操。遂授北海太守。仁义之风尚存，冠」冕之业犹在。君善瑰玮，美容貌，总六艺于匈中，摛文才」于怀抱。兴和年中镇城大都督下府主簿。六翮孤飞，羽仪」之望已显。高政大镇城府，还为主簿。千寻特秀，梁栋之器」先标。永安王政召为部郡。昂昂与州府齐峰，郁郁共温」冬俱美。河南王政补为祭酒。奉使出都，名流境外。安定」王政还为祭酒。方欲辅翼龙门，成为人轨，积善之德未隆，」变化之期奄至。以天统四年三月十二日终于邑里。粤以」武平二年岁次辛卯十月乙亥朔十日甲申窆于渑水之」南霞山之北大●里。大义已祥，溘从礼制。其铭曰：」乡称佳士，俗号神人，如山倚日，如月开云。鯈忽奄化，路别」□绝尘，白杨萧瑟，空拂秋春。金书易绝，玉镜难同，魂归郊」外，尽悉成空。
（自外字以下五字刻于志侧。）据《汉魏南北朝墓志集释》
【志盖】素面无字。
【銘文】齊故征西大將軍中書監開府儀同三司岐懷二州刺」征?縣開國伯堯難宗妻萇平郡君獨孤氏墓誌銘」夫人諱思男，代郡平城人也。发系御龙，降祥赤雀，滥觞」激而遂远，绵瓞积以不穷。学行相仍，衣缨继轨，备诸前」载，于焉可略。父盛，魏中书侍郎散骑常侍南北部尚书」恒州刺史。献可替否，并武锺王；布政褰帏，齐肩贾郭。夫」人禀斯积善，资此淳和，六行茂于髫年，四德成于笄岁。」誉满闺闱，芳流邦国，爰自高族，作配君子。事上能敬，接」下惟慈，织纴组〔注一〕之工，苹藻中馈之礼，皆出衿抱，并为模」则。名播六姻，声光两姓。及频历二蕃，化行南国，调兹鼎味，」衮职有补，德音克宣，实由内助。圣上嗟美，天保之年，」授建州苌平郡君。所天不幸，既忉蓼莪之篇；良人莫赎，」复缀杨夫之诔。抚育稚孤，修理家业，恭如有法，严如不」猛。虽大被哲宾，享●逸客，诒事论情，何所多媿。岂谓福」善无验，祸仁滥及。春秋六十，武平二年七月廿六日卒」于临漳香夏里。粤以二年十月廿二日祔葬于尧仪同」邺西漳水北旧茔。惧神光捐远，桑田或移，式镌景仁，来」土泉穴。其辞曰：」降瑞开源，握符策命，崇其峻耸，本枝晻映。爰在伊人，本」质余庆，秉心渊嘿，行巳谦敬。西日易催，东川难保，满堂」日歇，匪露何早。风凄拱树，霜凝宿草，郁郁佳城，□□天道。河北磁县出土。见《文物》一九八四年第四期《河北磁县东陈村北齐尧峻墓》。
　　〔注一〕组字下脱漏紃字。
【志盖】无铭文
【铭文】大齐武平二」年岁次辛卯，」十一月乙已朔，十六」日庚申，渔阳郡」功曹二代郡正解」褐平北将军幽」州治中土垠雍奴」路渔阳四县令」传隆显铭。北京怀柔出土。见《文物》一九六四年第十二期《北京郊区出土一块北齐墓志》。
【附同出墓砖】
【阳】安太二年五月廿三渔阳县」令传隆显」
【阴】记
【志盖】齐故司徒」公西阳王」徐君志铭
【铭文】齐故太子太师侍中特进骠骑大将军开府仪同三司使持节都督衮齐徐三州诸军事衮州刺史录尚书事司徒□池阳县开国伯安定县开国子西阳王徐君志铭」王讳之才，字士茂，东莞姑幕人。夫妫姜肇族，子姒命宗，近取诸身，遥取诸物。曰若君王之得姓也。高阳斯降，奄宅徐方，□」土开家，秉珪承国。悦宝剑而不言，闻诸克己；戒锱坛之盛迾，谁能去兵。自辟地于汉年，干擅文于魏日，绝后光前，门多君」子。十二世祖饶，汉郁林太守。属陈圣陵迟，当涂驳杂，黄车受命，紫盖程符，自他有耀，故世居江表。大父文伯，梁散骑常侍。」映三春之华，挺九秋之实。多能多艺，举世知名。考雄，不幸早卒，终于员外散骑侍郎。龙驹千里，凤子一毛，遗言余迹，不没」天地。王名参图谶，精着星辰，逢彼我时，生兹懿德。五岁诵孝经，八年通论语。方数小学，经耳得心；琴书众艺，过目成手。十」三召为太学生。受业于博士缪昭、后庆，礼经涉津，知齐施梁易旨，望表探微，射策举高第。河东裴子野，彭城刘孝绰，并当」时标秀，命世宗府，累尝试王机神，丧服疑义，辞若珠连，思侔泉涌，莫不倒绝，相顾缺然。十五丁员外君忧，如不欲生，邻乎」灭性。太夫人丘氏，譬诱抑夺，仅而获全。中卫将军尚书令陈郡袁卬，民之望也，时以本住领丹杨尹。藉甚声价，饥渴徽猷，」下车辟为主簿。杨彪之雅叹韦康，方闻此名；郭太之盛称王允，始历兹途。鸿渐于干，亦足为美。释褐豫章王国左常侍。豫」章出牧淮夷，却转镇北府主簿。锺此娇主，嗣踪鱼石，颠沛之间，执于军府。魏安豊王拥旄彭泗，恤刑新国，利获顾荣，深期」关羽。既而锋颖斯脱，皋泽有闻，爰发紫泥，言登绛阙。衣裾满席，车骑填门，倾洛相招，諠动时俗。乃除散骑常侍在员外，寻」□尚药典御。曹嘉此选，本藉先代之资；任恺兹班，实媿他山之举。但以分环有日，寻箭无期，痛结当归，悲缠衔□，频表还」南，辞自恳到。朝廷求忠于孝，弗遂斯请。明年转通直散骑常侍，加安东将军银青光禄大夫。普太初，进散骑常侍中军□」将军金紫光禄大夫。师友佥归，谈议推属，煌煌加首，若若垂要。永熙即位，封昌安县开国侯，食邑八百户，从班例也。武定」四年，除秘书监。职号典文，任专考异，追风任肃，竞烈华峤。及帝出乎宸，木运膺图，数穷于亥，水精消录。譬稷契之出入唐」虞，若郑王之始终魏晋。大齐天保元年，除侍中，余官如故。其年别封池阳县开国伯，食邑五百户。嘉谋良策，敷陈帷扆，切」问近对，启沃聪明。谈笑箴规，才优方朔；从容讽议，事溢简雍。入履青蒲，出陪黄屋，密属懿亲，莫之逮也。五年除使持节都」督赵州诸军事赵州刺史，将军开府并如故。势均羽翼，用切股肱，思媚一人，未遑之述。六年迁仪同三司。七年转中书监。」马防捧帚，望龙衮之清尘；张华执辔，仰凤池之休烈。十年，换仪同三师，又除越州刺史。阴邓豪强，匹南阳之不问；京华衿」带，犹北门之掌管。水火胥济，琴瑟爰张，六条有序，九里云润。干明元年，征金紫光禄大夫，俄转左光禄大夫。皇建二年，除」使持节都督西衮州诸军事西衮州刺史，竟不拜。河清三年，进开府仪同三司。天统元年，食南衮州梁郡干。人伦师表，必」冥周行，天民无吉，用縻好爵。物不恹其高，世皆乐其守。即年别封安定县开国子，加骠骑大将军。二年，又除中书监判，并」省吏部尚书事。再登掌内，作贰铨衡，密勿丝组，清华水镜。□年，迁尚书右仆射。先是编籍高平，故加衮州大中正。江彪断」议，岂曰能贤；荀勖品题，曾何足算。四年，迁左仆射，寻加特进，仍除使持节都督衮州诸军事衮州刺史。给铙吹一部。表率」济河，导德乡邑，衮露华虫，笳吟芳树，衣锦之游，于是乎在。五年征诣晋阳，徙食衮州高平郡干，又为衮州大中正。武平元」年，除尚书左仆射。二年，迁尚书令，封西阳郡王，食邑二千户。又加侍中太子太师。荀乐之端揆东京，金张之喉舌西汉，长」沙之建国传家，朗陵之教事喻德，方之蔑如也。昔苗蕡在晋，终不为卿；陈敬入齐，惧而辞任。李斯获□，马超见忌，飘风羁」旅，吁可畏乎。非夫度量淳深，材艺宏达，虚每任物，时女应世，安能遨游两姓，节隆十君，无害于刀尺之间，取容于津梁之」际，禄穷锺鼎，位极旌珪者哉。重以博闻强记，渔猎遍于书府；华辞丽藻，绮缋溢于翰林。白馬驪牛，辯同河霪，騰蛇飛?，□」若雲起。绛宫玉帐之经，绿帐金丹之秘，师旷调锺，京房吹律，皆洞彼渊玄，该兹要妙。但虞渊不驻，归塘未巳，悬车将老，□」游遽迫。武平三年岁次壬辰六月辛未朔四日甲戍，遘疾薨于清风里第，春秋六十八。簪缨殄瘁，文雅沦胥，悼结宸□，□」深子卯。诏曰：昔晋叹九京，汉嗟二陇，追往伤逝，义忉名臣。故太子太师侍中特进骠骑大将军开府仪同三司衮州大」中正食高平郡干池阳县开国伯安定县开国子西阳王徐之才，理造希微，道该儒数，博识踰于画地，精辩可以谈天。自」发迹江表，来仪上国，值锺石变响之辰，日月光华之旦。廉诚效节，历奉六君；春煦秋凄，年移三纪。任惟端揆，位极天卿，声」动缙绅，望隆冠带。方当崇之右学，置以东序，追夏后之尚齿，兼有虞之贵德，而阅水不留，奄焉徂殒。兴言朝祭，嗟悼良深。」褒终加等，盖有前烈，文物声明，宜从优典。可赠使持节都督衮齐徐三州诸军事衮州刺史录尚书事司徒，□将军开国」王如故，礼也。自?达庭，卜远有日。其年十一月己亥朔廿二日庚申葬于邺城西北廿里。雕戈镂鼎，方悬日月，旧里佳城，」将俦昆嗣。铭云：」遐哉水帝，肇彼卫墟，绵绵瓜瓞，受命于徐。洎乃显祖，猗欤那欤，邦之司直，譬以史鱼。穆穆常侍，颙颙侍郎，重规沓矩，凤翥」龙骧。所履无杂，发言有章，清风令范，贻厥我王。弱龄驰誉，一日千里，不测其深，未见其上。博闻精义，高谈名理，辞穷五鹿，」辩藏三耳。学富山海，文谐锺律，葺华既蕴，风飙自逸。王寿焚书，杨云阁笔，岂伊发寐，悲徒愈疾。生民之本，实惟孝敬，哀灭」之情，率由天性。幼丁荼蓼，长违温清，去鲁增悲，陟屺兴咏。忠为令德，抚我则后，天命有归，顺之无咎。鸣玉在佩，丰貂加首，」箴规湝闵，献替左右。德优名立，学者朝端，爵传甲令，位极天官。宣威论道，俗阜民安，庙堂斯策，锺鼎方刊。悬烽未薄，高奏」已骛，哲人其萎，溘从朝露。国遵遗典，民思余树，万夫之望，百身谁赎。皇情有悼，生荣死哀，诏葬于野，言归夜台。石扉行掩，」玉匣宁开，登高怆恨，血目徘徊。松闻白云，水流丹旐，山门驰兽，空城集鸟。寒望凄凄，归徒扰扰，寂辽千岁，独留华表。北京图书馆藏拓
【志盖】无
【铭文】崔博墓志」君讳博，字子孟，清河武城人也。文侯意如之苗裔。十」二世祖琰，魏中尉。八世祖岳，晋司徒。并已闺门孝友，」名备〔注〕海岱，仍为冠冕，世有相承。祖敬友，本州岛治中，梁」郡太守，太保文宣公之弟。父鹍，解褐奉朝请，清河广」州二太守。伯父鸿，黄门侍郎青州刺史度支尚书文」贞侯。君天姿聪朗，早着拔群。禀灵崇粹，千刃比而未」高；冲志难量，万顷方而犹小。伟容貌，美须发，性机辨，」能谈谑。翰等泉流，辞同应响。弱冠骠骑府参军，除鄃」县令，俄迁徐州长史。轻财重义，志在育民。君以富贵」非事，乃有归心，情念逝水，心缘风烛，于此旋归，仍辞」禄位。开东阁以迎宾，拂高堂如待士。家丰悬榻之朋，」室满重茵之侣。衔握靡谢杨雄，望月抚琴岂惭阮籍。」但芳熏易灭，奄与世辞，行路嗟吟，亲朋雨泪。春秋五」十六，卒于溡水里。以大齐武平四年岁次癸巳十月」癸巳朔十日壬寅窆在黄山之阴。人生讵几，儵若电」明，故刊文于贞石，冀万古如流芳。乃为铭曰：」良木既摧，哲人俄秀，一辞兰室，长归蒿里。邦邑悲号，」齐伤君子，芳肴徒设，渌酒空斟。魂兮焉在，寂寞无音，」唯留宝剑，独挂松林。烈烈岩风，沉沉垄雾，泉扉忽掩，」千秋靡曙。山东临淄出土。见《考古学报》一九八四年第二期《临淄北朝崔氏墓》。
　　〔注〕备原石作●。为●字异体。此文中为备借字。
【志盖】齐故金」明郡君」墓志铭
【铭文】郡君王氏，太原祁人也。祖长逸，幽州刺史。岸宇孤秀，风神独拔。父」安祖，冯翊太守。器分中和，仪量闲整。郡君禀质世绪，独绝幽华，爰」自胜衣，察人识物。裾袖微动，玉室俟以增光；雕佩乍离，韵响遒而」更合。鄙吟咏之工，懃组纴之事。至于抟黍将移，尸鸠已集，百乘迭」暵，六礼相辉，柔顺接下，孝于奉上。郡君是沧州刺史高公之妻也。」公讳建，字兴国，勃海条县人，神武皇帝再从弟。年初志学，许以」大成，弹冠膺命，果资远略。中兴初，除马场大都督，寻转武卫将军」散骑常侍，又迁骠骑将军太府卿，寻除齐州刺史。武定中，侯景叛」逆，侵扰韩郑。敕公令镇北豫子城。西南涤荡，赖公之力。复除沧州」刺史。公痾疹岁侵，燕邗未寄，以天保六年三月薨于晋阳。至武平」四年十月诏赠云：故骠骑将军沧州刺史高建，风宇明畅，器识」标举，任在先朝，效宣内外，方申宠寄，早从运往，言念周亲，载怀伤」悼。可赠使持节都督冀幽安三州诸军事开府仪同三司太常卿」冀州刺史。郡君冀灵期可保，大猷方申，岂谓逝水不留，奄违人世。」春秋六十六，以武平四年四月薨于修义里。至其年十月诏赠」云：故沧州刺史高建之妻王氏，高门挺载，备礼言归，妇德母仪，声」流闺阈，夜川不息，相寻运往，慎终追宠，特宜优命。可赠夏州金明」郡君。仍以武平四年岁次癸巳十月癸巳朔十七日已酉祔葬于」邺城西北之旧茔。天地无穷，川原可久，勒石幽埏，冀传不朽。乃为」铭曰：」帷坤播祉，降道为神，开符表德，献礼称仁。芳猷永固，秀彩弥珍。珠」曰随侯，宝言卞氏，工超组织，训嗤临水，琬琰未方，价尊可比。非师」非保，启自天成，慈和体润，孝友唯贞，内蓄外显，玉质金声。白驹忽」远，黄鸟云飞，两楹始梦，百祀催期，佳城乃立，大隧言归。?轮祖辙，」望垄悲伤，幽幽泉石，冥冥夜房，攸哉地久，邈矣天长。据《汉魏南北朝墓志集释》
【志盖】齐开府」仆射赫」连公铭
【铭文】齐故侍中车骑大将军开府仪同三司左仆射吏部尚书太常卿食贝丘县干赫连公墓志」公讳子悦，字士忻，化政代名，人自文命开大帝之基，淳维作引弓之长。冲源与带地争流，高峰」与并天比峻。高祖勃勃，气笼朔野，群俗宗推，遂有正朔，郁为大夏。曾祖伦，夏帝之第四子，酒泉」王太尉录尚书。祖豆勿于，知机其神，来宾魏室，频牧雄州，大开书社。父仪同三司豳恒二州刺」史。君雅道神猷，邈乎出类，积善之应，实挺异人。公秉文经武之业，陶治埏埴之绪，筦簟仁义，苑」囿慈和，似丛竹之生筠，媲金山之铣出。起家为征南府长史。公心悬明镜，策若涌泉，锋锷横生，」动应利用。加奉车都尉，寻除济州城扃参军。扶摇将举，悬识二冥之心；照庑初陈，已表连城之」价。后值圣贤龙战，玄黄落野，汉帝取子房之年，魏后得奉孝之岁。公缓颊一谈，俄看前膝，若手」在身，如石投水。除征虏将军西南道行台郎中，复徙东南道大行台右丞。于时元帅虽在，我应」筹划。军有奇正，灶或增减，随机变化，动合孙吴。其年转左丞。军还，徙安东将军定州长史。于时」秦陇妖伪，窃据洛水，骚彼下民，精魂莫守。高祖以良策在人，师不贵众，急驲追我，还为左丞。」公一入辕门，行谋樽俎，未徙堂阴，狡徒桑落。除开府长史，寻兼吏部郎中，仍转林虑太守，除京」畿长史。公明闲簿领，剖析如流，曾未崇朝，丝绳并解。世宗总行台之任，转公为右丞，寻徙征」西将军临漳令。又与中书令邢子才，梁州刺史魏收议撰新令。徙勃海太守，转阳州刺史，寻征」为将作大匠，加车骑大将军，除廷尉卿。公丹笔在手，必即天心。于定国哀蠲取断，张释之正直」是剖，比我平●，顜犹画一。除南青州刺史。还京，除御史中丞。公一居专席，百司翘悚，肃我王度，」如玉如金。仍徙五兵尚书，食临邑县干，夏州大中正仪同三司；又除使持节都督郑州诸军事」郑州刺史，又除都官尚书；寻加开府，乃行北豫州事；征还本司，改食贝丘县干。朝廷以卢毓山寿，誉流任举，毛玠陈矫，声着选曹，望古俦今，高论攸在，遂诏公兼吏部尚书。公激浊扬清，搜」奇简异，草莱必进，管库无遗。武平二年除太常卿。其年十月，周人请和，仍以本官除使持节侍」中骋周使主。公高轩喻蜀，长缨出关，辩若悬河，思侔云雨。声教于是西临，秦兵不敢东向。反邺，」除左光禄大夫。夫其性灵淳粹，节概清雅，履义基礼，怀仁种德，西京取类，共君倩以同规；东都」访侣，与慈明而比操。持雄守雌，在益能损，达人后己，渊嘿雷声。及资父事君，尽忠磬节，临冰自」慎，色斯后举，岁暮含贞，疾风转劲。易俗有术，不关锺鼓之声；养民以礼，岂藉瑚琏之器。加以笃」好玄门，雅怀空寂，嗟白驹之易逝，惜玄炭之难留。皮纸骨笔，殷懃而未巳；践称投林，庶讥而不」歇。逮龙服华身，熊车雷道，奇客罗庭，胜交满室，宫高志下，在峻不巅。方欲扈金舆于岱岳，观玉」检于梁甫，锺鸣漏尽，岁迫时催，俄随运往，奄辞世上。以武平四年八月二十四日薨于邺都里」舍，春秋七十三。诏赠使持节都督晋建二州诸军事晋州刺史尚书左仆射开府仪同三司，」将军如故。谥□□公礼也。即以其年岁次癸巳十一月癸亥朔二十三日乙酉迁措于邺城西」南十五里所。金石不朽，丹青易灭，嗟矣后人，式瞻盛烈。乃为铭曰：」金行沦圯，水王未袭，聪勒狂飞，苻姚鸟集。大人虎变，朔野雄立，福禄攸降，部落斯缉。嗣君明叡，」见机不待，南运图溟，东流归海。假我名位，出朝入宰，龙剑生风，虫衣扬彩。珠生神水，玉出灵昆，」哲人挺秀，复踵高门。质怀金锡，气发兰荪，言方缋锦，复比衢樽。弓旌萃止，衣冠从职，扣则锺声，」?之玉色。诜诜僚友，来仰正直，武帐频趋，文昌屡陟。天生王佐，自是其人，英规述圣，雄略兼神。」出拥麾传，入驾班轮，盛德不已，晖光日新。千岁有食，百年恨少，命也不还，平生遂了。途嘶白骥，」风扬素旐，长归夜台，冥冥莫晓。北京图书馆藏拓
【志盖】阙
【铭文】齐故通直散骑常侍赠开府仪同三司太常卿高君墓志铭」君讳僧护，字世公，勃海条人也。七庙玄菟」府君八世孙。导源姜水，播德于唐朝，忠烈」匡周，垂芳于齐国。祖太师太尉公，录尚书」晋州刺史城皋王。父司徒公，录尚书领军」大将军并州刺史淮阴王。君禀异挺生，资」灵积善。机惠辨悟，意等让梨。孝性自天，有」如怀橘。父王偏所钟爱，呈上每见称奇。」故早预周行，幼加显职。岂其天不与善，歼」我神童。奥以大齐武平四年十一月遘疾」薨于京师。时年六岁。窆于邺城西紫陌河」之北七里。恐谷徙川移，乃为铭曰：」帝源浩瀚，岳胤隆崇，精灵感降，弱播宏融。」冀保颐寿，世袭才雄，岂其朝露，神化如□。」悲及朝野，叹感紫宫，聊镌盛烈，永扇无穷。北京大学图书馆藏拓
【志盖】齐故开」府仪同」云公铭
【铭文】公讳荣，字显乐，朔方人也。昔栉风沐雨，大业禀于帝图；疏河导源，叹」嗟仲尼之口。波流于是浩污，根叶所以郁盘。连天徽赫，难得而称焉。」大夏武皇帝，君之五世祖。曾祖那勿黎，大夏七兵尚书。嘱家国失」德，众畔民离，舍彼危邦，言归乐土。入魏为北部莫弗，藏姓为口豆连」氏，汉言云也。父库堆，仪同太常卿朔州刺史。被物如神，郡国兴太平」之讼。公气协干象，灵禀山川，少怀脱略，小道弗窥，粗阅六奇之旨，羞」为一夫之业。且复家本朔方，往来燕蓟，望胡桑如动思，涉寒水以增」怀。志在功名，心存跃马。及魏道凌迟，九区靡沸，壮士轻身之日，君子」殉义之秋。嘱神武皇帝跃潜渊之鳞，应出震之录，蹈机握杼，将织」八纮。遂以公为帐内都督，迁征虏将军、中散大夫，又除抚军将军、敷」城县开国子，食邑五百户。同汉高之樊相，比魏武之许侯。典禁帷幄，」实为心旅。仍除直荡正都督，食高唐县干，重封永宁县开国侯。昔马」援勋重，始号伏波，韩增宠高，止封龙额，我之功也，乃实加焉。又除假」仪同三司、岐州刺史。其地西接寇场，南临伪境，刁斗不息，钾冑是衣。」君御之以武，怀之以德。弃戚到戈，襁负而至。又除仪同三司、平原县」开国公。应兹台宿，调理阴阳，百姓富安，千城蒙赖。加开府仪同三司、」西中大都督、西中郎将。当方穷龟鹄之寿，尽身世之华，岂谓积善无」征，奄摧良木。以武平四年十月九日薨于西中府，春秋七十。痛悼」皇情，爰下哀诏，赠赵安平三州诸军事赵州刺史中书令，余如故。」至五年正月十日厝于邺城西廿五里。乌呼，羽陵之简，既缺而不存」存；驎阁之图，亦征漫其难久。若不凭诸琬琰，寄此夜台，何以播我休」音，传于来世者欤？乃为铭曰：」洪基秀峙，云构岧峣，世有明德，传诸雅谣。克昌厥胤，实为民俊，坐卧」廉虚，衣裳礼信。其如宝璧，更同瑜瑾，大人授手，我亦濡足。自北俎南，」驱驰骥騄，一沾云雨，光华九族，裂壤分星，锵金响玉。方隆天爵，极此」遐龄。如何不吊，奄次佳城，薤哥幽噎，宰树萋菁，悲哉万古，傥睹斯铭。北京大学图书馆藏拓
【志盖】阙
【铭文】齐故李功曹墓铭」君讳琮，字仲玙，赵国平棘人也。将军牧御敌于全赵，司隶膺扶危于」颓汉。高门有亢，世不乏才。譬北别增镇地之峰，东流积浮天之浪。曾」祖衮州使君，祖幽州使君，冠盖朝伦，俨作模楷。父颖州史君，风度闲」远，郁为领袖。君濯自朱蓝，学因弓治。比桂树于幽山，辛香可味；同明」玉于锺领，光泽皎然。礼作身基，仁为行本，孝着闺门，信在游旧。处厚」遗薄，采实捐华，贤贤易色，恂恂乡党。得真自我，不殉名利，轻财重义，」后己达人。往来行言，稠直如发，率由天骨，不关虚矫。郡将郦伯伟召」为功曹。性不骄诞，入朝泛爱，输心委质，推慎在恭。与之言者，如受布」帛；与之交者，若饮醇醪。外闰内朗，明闲世事。文簿堆案，下笔如流，豸」角生疑，片言能折。既方公孝，时闻坐啸之望；还类范滂，更听画诺之」语。期之眉寿，老而增智，月旦人品，准的州闾。漏昼易催，日斜不系，归」代宗而莫还，共公明而治鬼。武平二年五月丁未朔廿二日戊辰卒」于孝德里舍，时年五十有五。武平五年正月壬戍朔十二日癸酉祔」于先君之墓次。暑往寒来，天长地久，勒高风于玄隧，播芳尘而莫朽。」其铭曰：」南通阳魏，北接阴燕，地为全赵，世挺英贤。松贞筠直，兰馥芝鲜，本枝」尽茂，蔹蔓同然。种自龙媒，笃生奇士，似珠四照，如骥千里。心亡得丧，」色无愠?，自本穷末，善终令始。优游卒岁，载啸载吟，一丘一壑，横古」横今。财色是摈，文史能淫，人之爱我，如玉如金。闻自古贤，少游有语，」直道仕郡，风流容与。盛德凉温，州闾见许，好善能至，除恶必去。时属」飞龙，我为季弼，意得鱼水，上下和密。主耳忘身，周旋无失，年将十纪，」心之如一。寸阴不借，尺日俄沦，人生讵几，飘若栖尘。一窀寒隧，非复」阳春，死可赎也，人百其身。」妻巨鹿魏氏，父道宁，安东将军瀛州骠骑府长史曲阳男。」子四人，君达、德藏、赵客、赵奴。达，刘氏生。妻巨鹿魏氏，父仲超。客妻」（下接志侧。）博陵崔氏，父彦遐。女七人，德相，适太原王茂宏，丞相府」行参军。和上，适博陵崔君弘，开府参军事。瑰儿，适广平段德」谐，直荡都督。谐父平原王。阿停，适巨鹿魏义坚，开府行参军。」五男，适荥阳郑金刚。六止，适渤海高世才。才父南安王神相。北京图书馆藏拓
【志盖】佚
【铭文】君讳昌，字贰□□□□上谷□□庸」□□□□吉迁里人也。随官□任，遂」□此土。□□□□之上，□□九泉之」下。秉□□□□□□冰霜而立节。幼」存远度，少建高□。□过七步之贤才，」□五行之俊武。□□伦□，□兼谋嘱，」侔武命世，同兹创业，洪勋茂绩，无俦」而□。蒙除?骑大将军金紫光禄大夫。」□才充德美，□举当时。理直永佩长」年，恒居圣世。奄忽□□日日□奄青天。」以武平五年九月十日便□遭变。葬」□岩梁村东北三里故扶风王寺之」阴。然幻□之躯，必趣无□；泡沫之形，」会□消散。君不□名记号，□□千夜」之疑□□石□□以□遗□。〔注〕北京图书馆藏拓
　　〔注〕因原志石残泐过甚，无法通篇标点。
【志盖】阙
【铭文】大齐魏翊军墓志铭」君讳懿，字惠贵，清都邺人也。盖轩辕黄帝之苗裔，魏文侯」之世冑。分城封邺，乃祖乃考，遂为氏焉。食邑巨鹿，陪驾从」京。晋司徒公魏华之□。祖业，魏道英烈，敌能先锋，论功赏」黄龙陶城县令。父□，雄桀祖风，文而乃雅，擢为谏议大夫，」代郡太守。君□□自天，洞达空有，□□而应生，无□」以为实。凝心□素，忠末世表，伟质冰□，旨辨清□。内说则」法理昭显，外论则超体无穷。故能在童不群，处众颖异，笃」孝色养，不先尝味，必在奉亲，尊次其口，赈赡遐迩，均同昆」爱，遂使响茂□□，声流朝廷。年始十八，坐家□为荡寇将」军、右尚令。但智奇锜镝，动合规矩，迁辅国将军、杨州外兵」参军。而寿春踰淮，地扃江□，闽越之逵冲，易心之端径。矫」觇由途，真非难□。君性猛四思，兵崄潜布，有辄猜葆旌而」无遗。迁翊军将军、散骑侍郎。将扫吴会，建□方岳，清一宇」宙，缉熙王道。有志不述，同兹逝水。年六十有五，以武平五」年岁次甲午十月戊子朔廿二日己酉薨于清风里。乡邻」奔痛，鸟哀殒尸。粤以其年十一月丁巳朔廿九日乙酉窆」于邺漳之阴西门豹祠之西南。道表悲途，翅翼医灵。其词」曰：」川流凝海，兽尊龙夔，君淑含弘，具解无为。孝慈均爱，奖赡」□亏，德感二仪，人鸟同悲。穹隆傍薄，高厚盈盈，品类感证，」□□能轻。君警远境，江左□名，四大假俗，今善传声。北京图书馆藏拓
【志盖】郑长史铭
【志文】齐故骠骑大将军阳州长史郑君墓志铭」君讳子尚，字神昌，荧阳开封人也。自牛羊不践，鸑鷟来鸣，跃」素鳞以启业，咏缁衣而改弊。世袭忠贞，时曳尚书之履；家传」儒雅，屡辟通德之门。祖万，白道镇将云中太守。穆似春风，暖」如冬景。父干，潼郡安阳二郡太守。肃同草偃，化若神行。君为」世乃生，含灵载诞。韫骥足之千里，●龙章之五色。周旋六艺，」脂粉八能。智囊运于心曲，理窟飞于舌杪。文如宿构，讵有梦」肠之疾；鸟应虚弦，何止贯心之伎。属神武皇帝户游丹雀，泽」聚雕云，言刈翘楚，委以心腹，乃擢为亲信。释褐奉朝请，寻除」中军府士曹参军，仍摄户曹骑兵之局，迁长乐王开府中兵」参军。入赞中权，军政资其献纳；出参莫府，鼎实藉其盐梅。又」加骠骑大将军除阳州长史。顾瞻函谷，咫尺秦郊，地带缘边，」民多彼此。君来仪西服，毗化一方，比□□□据之安，层城无」击柝之警。但奔驹过隙，往矣不返，阳□□□，终焉已及。呜呼，」积善贻报，方恨宁言。春秋五十七，以武平五年五月廿一日」丧于伐□城。即以十二月廿三日迁葬于邺城西南廿五里。」山或飞移，海成陵陆，润夫琬琰，志兹芳菲。其词曰：」受命作周，分柯启郑，立功立德，或贤或圣。□桂自□，□玉交」映，若人秀出，实凭余庆。□□山峙，□□□□，孔惭□□，仁推」异才。仁义是服，文武兼该，濯鳞积水，结绶归来。□□□德，实」惟御侮，翼亮钩陈，恪勤斯□。赞右延誉，毗州善□，□终于月，」忽梦二?。昔年乘兴，秉烛经过，今者对酒，无复当歌。山云晓」日，松风暝和，泉门不曙，此夜如何。北京图书馆藏拓
【志盖】阙
【铭文】齐故骠骑大将军开府仪同三司凉州刺史范」公墓志。公讳粹，字景纯，边城郡边城县人」也。自□迹陶唐，启邑随范。士多以矜丧见美，文」子因知人取誉。仍兹厥后，世禄相承，旧德前基，」风猷弥郁。公资灵川岳，禀气辰昂，方逞龙骨，」已振凤毛。爰自千里，超拟三事。将许比德锺繇，」伦功邓禹，共羊祜以连镳，与卫清而并鹜。旻天」不吊，人之云亡，以武平六年四月廿日薨于邺」都之天官坊，春秋廿有七。以五月一日迁厝于」豹祠之西南十有五里。庶传不朽，用镌玄石。乃」为铭曰：新除东雍州刺史太傅卿。」既资帝喾，又纂唐尧，御龙夏世，知人晋朝。承□」建国，在社笙茅，雄图謇謇，德音昭昭。公侯载诞，」神仪允穆，节比贞松，才侔劲竹。歼我良人，如何」不淑，方都佳域，悬生拱木。人路飞泡，世事难希，」涂车菊马，器魂衣。云起朱盖，风拂素旗，埏门忽」掩，何日言归。河南安阳出土。见《考古》一九七二年第一期《河南安阳县发现一座北齐墓》。
【志盖】阙
【铭文】君讳韶，字叔胤，定州卢奴县人也。帝颛顼之苗裔，」大魏之后，因封命氏，重基垒案。远汉司徒公显，食」邑卢奴，遂居京上。祖盛，骠骑大将军常山郡守。諆」深荀彧，讨越陈平。父寿，器宇渊弘，志识风远，刺史」大杨公辟为西曹书佐，在职而亡，追赠本郡中山」太守。公少好史籍，尤善弓马，昆季四人，并以孝闻。」魏孝昌三年，凶奴入境，刺史侯行台募令平□官」以靖境。大都督广昌军主指麾擒使。〔注一〕事居汤雪，见」宠行台，殊蒙锡赏。左丞相东南道大行台洛州刺」史裴公牒举为洛州默佐将军。司正士林，义深豪」黩。至齐武定七年寝疾而卒，春秋卌有三。所谓天」摧梁栋，地奄总人，唯寿伤悲。以武平六年岁次大」梁月十八日壬申窆于凉上村南旧陵。泣」德含豪，乃刊铭曰：」积德重基，因封京上，门风孝悌，义施公望。文武重」爱，见重丞相，澡身浴己，缨冕荣养。功能殄寇，」〔注二〕爵逾士先，笔默纠惮，朝廷称贤。举动礼则，容美形」妍，小大具瞻，莫不肃然。朝晖夜奄，玉烛藏光，」显琴龙灵，渌停?弧，断思绩鹄声。北京大学图书馆藏拓
　　〔注一〕使，原石作●。
　　〔注二〕寇，原石作●。
【志盖】齐故侍中假黄钺左丞相文昭王墓　铭
【铭文】王讳润，字子泽，渤海条人。文穆皇帝之孙，高祖神武皇帝之第十四子，文襄、文宣、」孝昭、武成四帝之爱弟，皇帝之季父也。若夫长发滥觞之源，厥初绵瓞之绪，乘轩服衮」之华，握镜配天之业，固以详诸中汗，可得而略也。王德惟天纵，道实生知，体协黄中，思摽象」外。爰自髫剪，迄乎奇角，绰然有裕，卓尔无朋。陈王惭其七步，刘德愧其千里。及玄运告终，苍」精革命，率由文祖之事，式遵繁昌之典。爰命亲贤，利建侯服。封冯翊郡王，邑三千户。寻拜侍」中开府仪同三司。唐侯故墟，鲜虞旧国，南望沙丘，北临易水，形胜之地，非亲勿居，阃外之重，」惟贤是属。乃除东北道行台尚书左仆射定州刺史。顷之，改授开府仪同三师，增邑二千户。」寻变三师为三司，仍为开府，加授都督定瀛幽南北营安平东燕八州诸军事，刺史如故。未」几，除尚书左仆射。参酌元气，燮谐治本，万机斯缉，七政以齐。属鹤钥初启，雀窗伫训，膺兹审」谕，入辅少阳。除太子太师。寻兼并省录尚书事。三川都会，二周旧壤，关河设险，是称衿带，推」毂作镇，非亲则贤。除河阳道行台尚书令。坐制方面，事切分陕。被文德以来远，设多方以误」敌。威震南土，声骇西戎。就拜司空公，行台如故。俄迁司徒录尚书事，仍拜太尉公。顷之，迁大」司马。入为司州牧。专席而坐，去节为治，道成日用，化行期月。城狐于是敛迹，稷蜂为之不起。」行马之外，豪右肃然。复兼录尚书大司马，州牧如故。食南青州干，别封文城郡开国公，邑一」千户。进位太保，复除河阳道行台录尚书事，寻迁太师，俄拜太宰，又出为定州刺史。惟王衿」神简令，风韵酋举。玉质金箱，凝脂点漆。烂如岩电，轩若朝霞。高则难踰，清非易挹，悬锺扣而」斯应，明镜照而不疲。规谟宏大，志托玄远。师文梦周，希颜慕舜，耻方管晏，羞道桓文。立言峻」于太山，吐论光于朝日。虽帝称予季，王曰叔父，海内所瞻，天下不贱，虚己尊贤，倾心下士，敬」爱无怠，握吐忘倦。焚林榜道之宾，指平台而结辙；谈天炙輠之客，望碣宫而投轸。无不侧席」虚右，拥篲先驱，礼重王前，恩踰隗始。所以富贵绝骄奢之期，膏梁无难正之弊。至于昏定晨」省，常以色养为先；冬温夏清，耻用苦口为治。奉美献珍之日，惭见于先尝；量药节食之晨，媿」闻于后进。居家不严而治，行政肃以成风。仁孝自天而生，礼义由己而出。不授之于师傅，岂」假之于典模。所谓自家形国，由迩及远者也。至若出膺连率，入据冢司，外总六条，内参百揆，」任寄之重，亲贤莫二。巨川资其舟楫，神化伫其丹青。九德于焉可歌，三阶所以增耀。俄而琼」瑰在梦，台骀作祸，翌日弗瘳，奄宾上帝。以武平六年八月六日遘疾，廿二日薨于州馆。哀结」市人，痛感宸极，赙给之数，率礼有加。诏赠侍中使持节假黄钺冀定沧瀛赵幽安平常朔」并肆十二州诸军事左丞相太师录尚书事冀州刺史，品爵如故，谥曰文昭，礼也。粤以武平」七年岁次丙申二月庚戍朔十一日庚申迁定于邺城西北三十里釜水之阴。虽香名将兰」菊共远，盛德与岘山俱传，恐高岸之为谷，纪芳烈于幽泉。乃为铭曰：」上帝降灵，高门诞圣，河洛荐宝，神宗受命。世握玄珠，家传金镜，盘石惟永，本枝斯盛。爰禀正」气，是生哲人，不疾而速，知机其神。因心则孝，任己以仁，斯言无点，其德有邻。受兹分器，锡之」土宇，在汉犹仓，居周为鲁。出登方岳，入膺中辅，鼎味以和，衮阙斯补。承明时谒，驷马从梁，高」台芳树，衮衣绣裳。左右相照，道路生光，侍游西苑，陪骋北场。雅爱人伦，尤好儒者，臣称唐宋，」客曰枚马。菟园之上，荆台之下，缱绻游从，纵横文雅。川流不舍，人生若浮，遽随霄烛，奄□夜」舟。仙鹄叫垄，怪虎生丘，萧萧风月，秋非我秋。河北磁县出土。见《考古》一九七九年第三期《河北磁县北齐高润墓》。
【志盖】佚
【铭文】大妃讳华。清河贝丘人也。昔梦感商王，精托辰尾。大功朕于前载，休祉被乎后昆。太□」流誉于魏年，司颖腾芳乎晋策。本枝别干，荣耀千祀。祖敬，河涧内史。父天民，济南太守。」太妃门籍旧风，庭禀师训，早称贞静，夙擅幽闲。爰在弱笄，神姿挺映，礼法淳深，识量通」远。妇德绝伦，不俟图书之益；嫔仪迥秀，岂劳簪珥之光。口不择言，目无邪视。淑问徽音，」表里斯洽。及移天左避，作俪时髦，鲂鲤可食，秦晋相偶。结发之华，崔刘无以尚；齐体之」盛，袁马不能踰。既而良人不幸，藐诸在室，昼哭夜歌，礼无违者。虽命之不淑，家亦屡空，」良冶折薪，未绝如带。太妃志厉严霜，操明曒日。类冯姬之育子，犹翟母之携童。醴●有」序，组织无倦，安兹俭薄，历季永久。加以教深徙里，训重辍餐，还鱼戒廉，断丝劝学，温床」扇席，辩通得乎音旨；出告反面，仁智禀于仪形。故使志立闺门，誉华邦国，一德孔修，□」能备举。始则任邻管隰，经启霸图，终乃寄切良平，宣赞王业，傍燮秦阶，上康元首。舟楫」大水，羽翼蜚鸿。百乘接轸，不同仲由之叹；万钟就养，实异丘吾之感。惟子及孙，龙光满」室，仍世之盛，遂古弗闻。太妃处贵能降，居益念损，衣无兼采，食不重味，目弃珍玩，耳绝」丝桐。摈落嚣尘，袪洗累或，投心觉宝，束意玄门，洁斋静处，六十余载。虽光次悲泉，齿踰」大耋，贞情苦行，未之或改。自非才高女典，德冠母师，人事孚积善之征，天道锡流谦之」效，亦何能若此之裕乎？太妃以魏武定末除清河郡君，天统中进号平原郡长君，武平」初册拜宜阳国太妃。武平七年正月庚辰朔十四日癸巳遘疾薨于邺城宣化里第。春」秋九十有四。悼结冕旒，哀动簪绂，赗襚之数，有隆焉尔。诏曰：宜阳国故太妃傅操履」贞洁，识悟明允。女德母仪，声表邦国。积善余福，诞斯公辅。以兹燮理之才，实由义方之」训。白驹过隙，逝水不留。奄沦穷壤，实深嗟悼。宜加礼命，用申朝典。可赠女侍中，宜阳国」太妃如故，谥曰贞穆。粤以五月戊寅朔七日甲申祔于司空公之茔，秘丘长掩，芳烈不」传，刊石幽扃，傥示来叶。其词曰：」世笃潜祉，家韫余烈，远叶弥芳，长澜不竭。乃祖迈种，依仁游艺，显考承基，清辉有晰。纯」嘏彼被，淑人挺生，九芝均美，八桂齐荣。柔風婉?，秀植貞明，鑒圖以處，待傅而行。亦既」来嫔，作合君子，内政靡忒，中馈惟理。既陈藻薀，兼综麻枲，莱妇未俦，孟妻非拟。有行不」造，夙遘●厘，毁身为誓，哀以送之。援镜守节，●门避疑，梁求反币，楚娉还辎。诞兹人杰，」功成亮采，抚翼翰飞，郁为时宰。陟屺晨望，倚闾夕待，百禄是宜，终孝斯在。母以子贵，寔」曰旧章，典制伊穆，车服有光。位尊养厚，行立名扬，通神感物，终然允臧。迹惟?舍，心在」檀度，手握明珠，顶承清露。藏舟遽失，阅人已故，辰极载伤，衣缨永慕。青乌袭吉，广柳东」□，风凄林野，雾掩山川。事留彤笔，像画甘泉，阴沟不曙，贞石徒镌。
【同墓同出墓志盖一件】齐故使持节都」督齐衮南青诸」军事齐州刺史」尚书左仆射司」空赵公墓志铭。山东历城出土。见《文物》一九八五年第十期《释北齐宜阳国大妃傅华墓志铭》。
【志盖】无
【铭文】（砖质）大齐文宣皇帝弘德夫人墓志铭」夫人颜氏，字玉光，齐州人。其先颜路之苗裔。联」华紫极，易世相承，至于夫人。丽质天姿，自古未」有。婉约风流，终然独绝。天保元年征为西朝嫔。时为」帝上亲宠，六宦敬侍。天保四年，托育陇西殿下，转为」弘德夫人。但一生之运难置，百年之期易先。武平七年岁在庚申，」时年卌七，八月廿六日薨于邺城。昔西娥上月，一去不还；神女成」云，终如难见。诏赠太妃。又以京辇浮危，带山牢固，遂窆邺城」西七十余里石门之右。其词曰：」美哉丽质，绝世无伦。华盖紫极，君王宠亲。何图且埋形壤」坟。朝闻罢肆，人百其身。呜呼哀哉，何道托神。河南安阳出土。见《考古》一九七三年第二期《河南安阳县清理一座北齐墓》。
【志盖】齐故太」姬崔夫」人之铭
【铭文】齐故博陵郡君崔太姬墓志铭」夫人□，崔讳幼妃，博陵安平人也。自神降常羊，□钓滋水，既有石耳之□，实表玉璜之瑞。□□□」汉，□□世生，间关魏晋，名臣代有。祖饶阳恭侯辩，怀兰秉蕙，动见清风。父仪□楷玉色□□□□」生□。夫人袭彩芝田，腾芳桂薄，幼承师训，早擅家风。容止端华，操尚明远，俯仰折旋，动合嫔则。披」寻典记，顾问图史，初有尚书之号，卒得博士之名。婉淑自然，孝感天至，非礼不言，非义不动。年在」幼冲，先君早世，婴号孺慕，毁削绝人。岂真感被风云，哀切神鬼。故亦林鸟变声，枥马垂泣。司空文」简公，一时龟镜，当世伟人。理属河鲂，言刈其楚，集木迁乔，来嫔作好，义若芣卫，和似琴瑟。组□针」纴之工，执巾奉?之敬，颠沛必行，造次无怠。至于神衿爽悟，□问知机，小大以情，幽□咸照，闻东」识士，窥溏知贤，不食鲜禽之俎，未听濮水之曲。恭承中外，亲睦等夷，一有芳风，庶□咸仰。高祖」神武皇帝，位居二相，身眺八维，意忉过庭，礼求盛族。乃为第二息娉第□女焉。地接九天，庭罗百」两，高门转辟，洞户增辉。文简公尺木一登，垂天渐运，抟扶摇以抑扬，轶云气而骧首，绂佩相荣，夷」崄□莅，迹着民老，声满庙堂。虽知外表才贤，自成惠主；良由内有仁明，克此阴德。俄而逝日忽流，」惊川易远，鸣环徒想，举案不追。夫人上祷七星，傍走群窆，义若帷堂，礼成昼哭，缉谐阃内，训育诸」孤，为仁淑之妻，成不疑之母。显祖文宣皇帝道高纳麓，位极登庸。我有懿亲，命爵分土。纵□□母受□□□□庞氏得安昌之名。人实异时，迹似同日，乃封博陵郡君。及扪天效祉，小君有任，便」是涂山□室，□异洽水之门。西汉王陈，无暇扶?；东京阴邓，未议拥帚。望朝庶□□新事多法革，」授受或异，徽秩同，前哲后王，咸崇名号，姬美之来，抑亦师古。天保二年，乃除太姬。朝服翟衣，宠」增禁内，夕□□□，□□戚里。上铜街而北转，历驰道而南度。隆赫□□，□世荣之。加以德重庶姜，」望尊群母，注之□□，心屈一人之膝。性本淳和，雅崇撝退。珠璧盈前，□□衿袍，庭走浍避之荣，□」锺鼎食之贵，□如河汉，怳若浮云。爱好冲虚，崇尚黄老，食止七珍，衣□□色。俭以自持，严而率下，」□台绝浮云之影，濯龙无流水之声。自非蹈德履仁，正视贻教，何以□□太阴，克生□母。既得黄」羊之社，兼膺积□之庆。铜钩尚在，玉树罗生，莫不摭爵析珪，怀□□□，上致云霞，傍列旌棨。五子」告归，铙管相次，白珩连响，青盖成阴。开岁发春，高秋杪节，或上□□，□登轻辇，泛莲舟于积水，养」螭帐于高台，歌奏正声，弦调雅典，贵寿称觞，欣欣如也。爰始洛都，至于邺食，瞻彼崤函，实阻同气。」悲言别乌，泣对分荆，饮泪尽于百年，茹荼穷于四纪。同游邳市，定纪平生，相遇汉宫，当是无日。回□释典，刻意法门，洞识苦空，悬鲊常乐。帷屏象马之翫，罗绮玉帛之珍，施舍无遗，藏箧俄尽。而虞」□既夕，锺漏将穷，阙掌亡珠，倚闾无见，●痾增感，气疹弥留，一瞬不停，万事□汪。以武平六年十」二月廿二日薨于邺之道政里，春秋七十有四。七年十一月七日归祔于司空文简公之茔。日月」罢照，黄泉或开，勒此琬琰，遗诸后来。铭曰：」□山峻极，赤水窅深，玉能生气，珠亦成林。高贤磥硌，代出兼金，淑人窈窕，世仰徽音。琬嫕凝情，闲」和表质，丽匹秾李，明同皎日。早承庭训，幼持兄笔，孝纪孔门，忧深鲁室。既留珪璧，实等兰荪，言□」师氏，来仪盛门。车随风辖，盖逐鱼轩，梁□谢敏，羊子惭言。初号女师，遂成妇道，芳兰呈梦，阴晖□」抱。既膺锺德，庶同偕老，一叹良人，空悲宿草。阊阖忽启，照阳洞开，门高许郭，地压娥邰。五侯同拜，」四马俱来，轩旗纳那，〔注〕笳管徘徊。德冠楚姬，节踰梁寡，声满日月，誉高朝野。静以治内，廉而御下，窦」绝娇人，梁兼驻马。永言秦塞，生死离居，云无寄响，雁绝归书。留心真寂，托志清虚，浮生忽尽，天□」□如。四●将引，三龟并吉，文物成行，辰荣总出。空遗一子，悲绖数室，□□□□，□□□□。河北赞皇出土。见《考古》一九七七年第六期《河北赞皇东魏李希宗墓》。
　　〔注〕那，原志作●，疑为那字别体。纳那，同纳纳，衣帛濡湿貌。汉刘向《九叹。逢纷》「衣纳纳而掩露。」
【志盖】齐故豫州刺史李公铭
【铭文】齐故车骑大将军银青光禄大夫济南郡太守顿丘男赠使持节都督豫」州诸军事豫州刺史李公墓志铭」公讳云，字惠云，黎阳卫国人也。昔虎鼻诞于虞年，时兴画像之法；游龙挺」于周世，实弘无□之理。自后兰柯布濩，桂叶氛氲，鸣玉赤墀，锵金紫闼、衣」缨世袭，难得而具言矣。曾祖方叔，仪同三司顿丘献王，魏文成皇元恭」后之父也。以外姻之重，启封河卫。祖峻，开府仪同太宰羽真录尚书顿丘」宣王。父肃，侍中相州刺史穆公。并能文能武，不镂自雕，蕴韣琳琅，坐致天」爵。公禀河宗之气，苞丘秀之灵。孝敬之情，发于怀橘。友于之志，见于分棘。」父祖异之，因曰：此儿云宵中人也。因定名焉。兼以艺有天机，伎非外习，辩」同河泻，说论无穷，学海难量，为山可仰，飞丸解难，抚弓猿落。然性存谦退，」不好先人，韬颖藏锋，画筹而已。以魏正光中北海王元氏宗英建旆徐部，」引为田曹参军。鸣凤之飞，实惟鸿渐。至永安中，除员外散骑常侍，赏爵顿」丘县男。普太年，除平东将军太中大夫，又迁尚书左丞。公多才多艺，蹈履」折中，出参幕府，入居管辖，正色当衡，独光朝右。又加镇东将军金紫光禄」大夫平原太守，盖所以从班迾也。盖水衡所寄，民命是悬，自非妙辩水土之原，深悉膺龙之画，讵可当瓠子之洪波，处冯夷之径路。乃以公载为都」水使者，出除巨鹿太守，又为高密郡太守，入为太中大夫，又除银青光禄」大夫，复除齐州济南郡太守。朝廷以公通于治典，所宰惟良，四守尧民，再」腰青此。民称父母，吏号神明，往咏来苏，还多卧辙。方觊调兹鼎实，燮是台」阶，而大德未酬，小年遽尽。春秋七十有九，以武平六年八月遘疾薨于郡」之公舍。行号巷哭，感恸百城。爰恻圣衷，荣加二等。诏赠使持节都督」豫州诸军事豫州刺史。以武平七年十一月十日葬于卫国。恐桑田有徙，」陵谷无常，式刊芳风，寄之泉户。其词曰：」川岳降灵，载生贤哲，志笼霞表，气高当世。富义不坠，与芳弥烈，有类琼温，」何惭冰洁。其一亦既从师，拥经问道，所尊唯德，昭车□宝。理契蒙庄，暗符黄」老，王平若遇，更应三倒。其二飞缨入宦，正色当朝，德音穆穆，令范昭昭。高冠」映首，银艾垂腰，抟扶未极，薤露俄消。其三一辞城阙，爰归夜台，仙禽夕思，松」风旦哀。昼天无晓，桐阍讵开，唯余盛□，贻范方□。其四河南濮阳出土。见《考古》一九六四年第九期《河南濮阳北齐李云墓出土的瓷器和墓志》。

北　周

【志盖】佚
【铭文】周故柱国大将军雍州刺史河内戾公墓志」曾祖有居斤。」曾祖母贺兰氏。」祖初豆伐。」祖母达奚氏。」父者，使持节司空公冀州刺史。」母费连氏，长乐郡君。」公姓独孤，讳信，字期弥头，河南洛阳人。以周」之元年岁维星纪三月己酉薨于长安。时年」五十四。谥曰戾。四月壬申葬于石安之北原。惧陵谷之贸迁，故刊石而志焉。」妻如罗氏，广阳郡君。」长息善，字弩引，使持节骠骑大将军开」府仪同三司河州刺史长城郡开国公。」第二息藏，字拔臣，武平县开国公。」第三息震，字毗贺周。北京图书馆藏拓
【志盖】阙
【铭文】周故开府仪同贺屯公之墓志」公讳植，字永显，建昌郡人也。其先侯姓，汉司徒霸之后。琼」根盘郁，历千载而弥隆；宝叶骈罗，贯终古而独茂。芳烈垂」而不穷，英声着于方策。公禀川岳之休灵，资干像之妙气。」孝敬基于自然，仁让发于天性。不竞邑里之华，而存倜傥」之节。至如挥戈跨马，气笼六郡之奇；嘱矢控弦，妙夺楼烦」之术。加以胆气兼人，才武绝世。故能战必有功，阵无不捷。」平窦贼于小开，克恒农于陕虢。戮阿桥之封豕，摧沙苑之」长蛇。骋骁悍于洛阳，效武绩于隋陆。其余功战，难得详言。」而公忠简帝心，勋德谐懋，赏禄既当，宠荣斯及。历位卫大」将军右光禄大夫太子中舍人河阳郡守。稍迁使持节骠」骑大将军开府仪同三司大都督义州诸军事义州刺史」司仓大夫肥城县开国公，食邑一千七百户。公率礼让以」□民，总威惠以御众，供出纳于储宫，秉纶绋于玉府。褰帷」三载，民兴五葱之谣；拥钺十周，土怀赴火之节。魏前二年」十二月中，太祖文皇帝以公忠效累彰，宜加旌异，爰命」史官，赐姓贺屯氏。时推姓首，实主宗祀。穆穆之训，流美闺」门；惟馨之德，实臻嘏福。春秋五十八，以保定三年岁次癸」未正月廿三日遘疾薨于坊。主上嗟悼，赗赙有加，以保」定四年岁次甲申四月己丑朔廿一日戊申葬于豳州三」水县棒川之良平原。追赠公使持节骠骑大将军开府仪」同三司大都督光杨平三州诸军事光州刺史肥城县开」国公，谥曰斌公，礼也。陵谷不常，幽题或改，敬镌玄石以志」焉。世子定远，次子定徽，次子定高，次子定国，」次子定周，次子定贵。北京图书馆藏拓
【志盖】阙
【铭文】公讳通，其先太原人也。粤乃仙岳含灵，毓桢图」而锡爵；誓淮分淑，应宝箓以开宗。是以三公列」而更荣，五侯封而载锡。自兹厥后，英髦不坠。祖」明济，郡中喉舌，识度冲敏，志业详确。父僧，随州」主簿，鉴履清致，器量贞邃。公养志中和，资灵上」德。趋庭学礼，立身之道自宏；步月开襟，让客之」风已远。中为吟□，游艺依仁，赏逸闲居，不希荣」禄。既而门巢□衅，百年之运已催；楹梦凝祥，九」泉之路俄涉。春秋六十有三，遘疾终于私第。嫡」子修文、修礼，●绖露节，痛结荣泉。粤以大周天」和二年冬十月窆于束城县东五十里崇德乡」平原，礼也。东渐巨壑，波涛滉瀁，西望层山，烟霞」出没。颂德音而不朽，感生龄之倏忽。其词曰：」惟镐建官，惟唐命职，允文允武，克岐克嶷。开国」承家，礼仪不忒，皇天无亲，诞生哲人。抠衣问道，」好古好新，如何不淑，奄丧斯文。前临丛薄，后眺」荒邱，风抟素盖，日惨丹旐。庶铭明德，永播芳猷。北京大学图书馆藏拓
【志文】周使持节大将军大都督」新义郡开国公讳木兰。」天和三年岁次戊子十一月壬辰」朔十八日己酉铭。北京图书馆藏拓
【志盖】大周柱」国河西」公墓铭
【铭文】大周使持节柱国大将军大都督原泾秦河渭夏陇成豳灵十州诸军事原州刺史河西桓公墓志铭」公讳贤，字贤和，原州平高人，本性李，汉将陵之后也。十世祖俟地归，聪明仁智，有」则哲之监，知魏圣帝齐圣广渊，奄有天下，乃率诸国定扶戴之议。凿石开路，南越」阴山。竭手爪之功，成股肱之任。建国拔，因以为氏。公即平凉府君之孙，司空公」原州史君之子。温恭之性，禀于自然，仁恕之心，非关师奖。风雨不能移其操，?愠」未尝形于色。乡党许其远大，宗族称为万顷。故能开其仪府，同斯铉望。再莅河州，」三居本牧。拥节巴湘，作监军于江外，利建茅社，启土宇于河西。分竹敦煌，仍专万」里之务；褰帷兆岳，兼总六防之师。践境临民，每有来苏之咏；秩满旋阙，咸垂去思」之涕。若夫弹冠结绶，卌有七年；披坚陷敌，廿有一战。遂得声齐细柳，功超大树。既」联光于八宿，亦何殊于万户。魏武君臣失和，乃睠西顾。太祖清扫关辅，以俟銮」跸。令公轻董千骑，奉迎六军。行次西中，便得朝觐。于时疾风之始，非无去就。公受」诏居后，实有殿功。盖闻积善之家，必有余庆。故官爵隆于四世，子孙茂于八凯。略」叙一门之中为柱国者二、大将军者三、开府者七、仪同者九、孤卿者六、方伯者十」有五焉。至于常侍、侍中之任，武卫、武率之职，总管、监军之名，车骑、骠骑之号，冠盖」交错，剑佩陆离，胡可称矣。太祖以皇帝春秋寔富，齐国公年在幼冲，令公挟」辅，义高师尚。故始纳元妃，便当贺襚之礼；龙飞大宝，遂有合家之锡。方欲盐梅九」鼎，论道三槐。日车未悬，山颓奄及。天和四年岁次己丑三月廿五日薨于长安，时」年六十有六。其年五月己丑朔廿一日己酉葬于原州西南陇山之足。皇帝追」保弼之勋，不拘恒例，爰降神笔，特赠柱国大将军原泾秦河渭夏陇成豳灵十州」诸军事原州刺史，谥曰桓公，礼也。夫人宇文氏，婉娩嫔风，优柔母德。草尘未永，薤」露先悲。朝云已没，夜台多稔。龟筮既从，别开埏茔。是日迁伉俪于蒿里，合双魂而」同穴。惧黄壤之不恒，勤清徽于铭志。」惟岳降神，诞兹哲人，方金为铣，比玉称珍。少年提剑，弱龄缙绅，戈麾落日，马逐秋」尘。功扬六辅，声溢三秦，团团青盖，沵沵朱轮。桂仍舒馥，山方垒仁，翻颓百刃，奄落」三春。帝忆枌榆，客思乡里，柩辞京阙，魂归桑梓。迁其伉俪，同斯岩趾，白杨合拱，清」徽永矣。」世子端，使持节车骑大将军仪同三司大都督甘州刺史怀德公。」次子吉，平东将军右银青光禄大都督」次子隆，使持节车骑大将军仪同三司大都督适乐侯。」次子轨，师都督升迁伯。次子询，都督左侍上士。次子諲。次子纶。」次子孝忠。次子孝礼。次子孝依。次子孝良。次子抱罕。宁夏固原出土。见《文物》一九八五年第十一期《宁夏固原北周李贤夫妇墓发掘简报》。
【砖志】建德元年□」月廿日长□」县故民何」□宗洛（下残）北京图书馆藏拓
【志盖】大周谯」国夫人」墓志铭
【铭文】大周柱国谯国公夫人故步六孤氏墓志铭」夫人讳须蜜多，本性陆，吴郡吴人也。大夫出境，百越来庭；丞相勒兵，三江」席卷。高祖载，为刘义真长史，留镇关中。既没赫连，因即仕魏。临终诫其子」孙曰：乐操土风，不忘本也。言念尔祖，无违此心。祖政，骠骑大将军仪同三」司恒州刺史。父通，柱国大将军大司马文安郡公。匡赞经纶，参谋挹让，名」高广武，功重长平。夫人七德含章，四星连曜。敬爱天情，言容礼则。九日登」高，乍铭秋菊；三元告始，或颂春书。年十有四，聘于谯国。友其琴瑟，逾恭节」义之心；伐其条牧，实秉忧懃之德。邺地登高之锦，自濯江波；平阳采桑之」津，躬劳蚕月。天和元年册拜谯国夫人。东武亭之妻，既称有秩；南城侯之」妇，还闻受封。柱国殿下以若华分照，增城峻上，杨旌●道，问政邛都。白狼」之溪，途艰黄马之阪；荔支之山，地险蒲陶之国。夫人别离亲戚，关河重阻。」夷哥一曲，未足消忧；猿鸣三声，沾衣无已。是以天厉之疾，遂成沉痼。玉沥」难开，金膏实远。建德元年岁次壬辰七月辛丑朔九日己酉薨于成都，春」秋廿有一。即以其年十一月十一日归葬长安之北原。诏赠谯国夫人，」礼也。夫人奉上尽忠，事亲竭孝，进贤有序，逮下有恩。及乎将掩玄泉，言从」深夜，内外姻族，俱深节女之悲；三五小星，实有中闺之恋。殿下伤神秋月，」掩泪长松。周季直之留书，更深冥漠；潘安仁之词藻，徒增哀怨。岂言西河」女子，独见银台；东海妇人，先逢金灶。太夫人早亡，夫人咸盥之礼，不及如」事。至于追葬之日，步从輴途，泥行卌余里，哭泣哀毁，感动亲宾。桂阳之贤」妻，空惊里火；成都之孝妇，犹掩江泉。呜呼孝哉。铭曰：」艾陵及旆，椒山止戈，金精据岭，昌阁凌波。西游卿相，东裂山河，华亭冠盖，」谷水弦哥。震维徙族，燕垂从宦，塞入飞狐，关连鸣雁。策预登阜，功参临间，」宝鼎留铭，雕戈余赞。膺图淑令，秉礼言归，鱼轩凭轼，泽雉文衣。珠为桂镜，」石有支机，行云细起，回雪轻飞。北降帝子，南麾蜀守，若水既开，灵山已」镂。月□猿啼，江神牛斗，皇机北转，日辔西回，阳泉伏气，阴律沉灰。鹤辞吴」市，凤佚秦台。神光离合，灯影徘徊。双流及葬，百两回旌，少女离位，夫人去」城。帷堂野设，帐奠郊行，山川奇事，风月无情。摇落丘陇，荒凉封域，树树秋」声，山山寒色。草短逾平，松长转直，节坟方固，贞陵永植。北京图书馆藏拓
【志盖】阙
【铭文】大周使持节少傅大将军大都督恒夏灵银长五州诸军事恒州刺史普安壮公墓志铭」公讳欢，字●欢，云州盛乐人也。宗绪之兴，备诸方册。若乃晋国宣公，□嘉树而留」□。汉世尚书，赐龙渊而表德。风猷弈叶，莫之与京。祖驹，含光抱质，官为军将。父买，」握瑜怀瑾，名播当涂。并立功立事，不殒其业。公资灵峻岳，禀气中和，体识详明，志」尚雄果。子南超乘，未得比踪；申屠蹶张，曾何足喻。属魏道云季，中原幅裂，人怀问」鼎，世若缀旒。公情存殉国，委身行阵，疾风知劲，实着勋庸。解褐授统军襄威将军，」奉朝请，加别将，封上谷县开国男。永安三年转都督。及晋阳甲起，魏主西迁。公时」陪奉舆轮，备尝艰险，进爵为侯，加安东将军。时鸿沟尚隔，官渡未夷，负海犹强，开」关屡出。公结发戎旅，妙善孙吴。如云如鸟之形，因山背水之势，莫不深明权变，躬」先士卒。双鞬并带，二戟兼提。滕灌之骁雄，关张之勇扞，复见于兹矣。大统三年中，」征沙苑有功，加封八百，进爵为公，授卫大将军帅都督，除恒农郡守。弦韦并设，恩」化大行。俄转大都督，寻加车骑大将军仪同三司，赐姓匹娄氏。魏世郭淮，军麾既」等；汉朝邓骘，荣望斯同。暨锺石变音，讴歌改运，皇周应历，大弘褒赏。授使持节」骠骑大将军开府仪同三司，改封普安县开国公，食邑通所合三千六百户，除邓」州诸军事邓州刺史。还朝补民部。天和五年授大将军。属东齐背约，竞我汾方。公」受委临戎，志在清复。于姚襄交战，为流矢所中。还京增疾，翻成大渐。春秋六十有」三，以天和七年正月廿五日薨于京师之第。公少怀节概，夙擅英略，居盈念损，处」险如夷，遇士有恩，临敌能勇。属车书未一，元戎启行，攻城野战，大凡五十，荣勋行」赏，功恒居多。虽遇泣痍之恩，奄夫辅仁之效。致以悲缠宸极，痛结亲宾。诏赠」本官，加少傅恒夏灵银长五州诸军事恒州刺史，谥曰壮，礼也。夫人文城县君」尉迟氏，武威人，世传令德，家擅清徽，性识柔明，音仪昭著。生甫十七，归于壮公。以」魏前二年八月廿五日薨于华州郑县界，时年廿六。诏赠普安国夫人。以建德」元年岁次壬辰十一月廿二日合葬于雍州石安县界。公孙罗剎，公第三息达之」子，年十二，不幸夭没。即与公同窆。窃以天回地游，寒暑于斯遽变；山飞谷徙，金石」所以不雕。乃为铭曰：」岩岩基构，舄弈宗枝，龙轩豹饰，翠眊金羁。幽并好侠，燕赵多奇，高门诞庆，英风载」驰。时惟草昧，契阔兵戎，捐家事国，殉义忘躯。运筹帐里，擐甲军中，投醪感惠，贾勇」称雄。大□标名，高旗载誉，功刊彝器，绩宣玉府。威詟□边，声飞六辅，奄随风烛，长」辟室宇。萧悲五里，车寻九京，宾朋丽立，服马悲鸣。幽幽垄路，郁郁佳城，丘陵若徙，」冀识遗声。陕西省博物馆藏石
【志盖】南阳张」君妻郝」夫人志
【志文】夫人郝氏者，盖以云州云中郡人也。父渊，以前」齐秉要，世济称美，仍授骠骑大将军奉车都尉。」夫人则公之长女也。夫人禀性幽闲，实有令淑」之风；奉事亲亲，常怀指心之痛。恒以四德为基，」六行为本。兼妙崇内相，洞识真如。年十有一，适」南阳人骠骑大将军大都督张敬恩第二息满」泽为妻。虽复年幼初笄，早闲妇礼，孝性天然，温清无倦，志合泉流，方同律吕。何悟盛年婴此」疹，而梅实未标，桂枝先落，一从逝水，悲笑难论。」夫人年十有六，以大周建德六年三月三日卒」于邺城。还于此月十一日葬于广都里漳河之」北四里。窃以桑田变海，涉●无纪，不镌贞石，熟」播兰芬。铭曰：」春兰方茂，忽被秋霜，神容始盛，复罢红妆。离言」在耳，屏带余香，更兴悲叹，举意心伤。其一。节物易」睹，一叹难期，镜台休照，华堂掩辉。松杨萧飋，野」雾霏霺，闺宫永别，泉壤长归。北京图书馆藏拓
【志盖】雍州扶」风郡公」主之铭
【铭文】扶风郡公主墓志」讳妙仪，冀州勃海人也。构趾寿丘，」开源若水，门有十德之号，家传万」石之荣。祖假黄钺左丞相太尉公」冀州刺史贞平王。父骠骑大将军」，开府仪同领军大将军赵郡王。四」辅莫不合仪，接下温仁。奉上恭萧，」四德六行，海内称之。」宣政元年薨于都邑，春秋十八。其」年四月廿三日葬于邺城西北五」里。左侠清池，右带名路，南通上苑，」北据林华。于是鸾镜为土，翠帐成」尘，勒芳猷于贞石，扬清风于后人。北京大学图书馆藏拓
【志盖】阙
【铭文】伪齐在京为荷王释褐辟任齐安戍主」倍赠车骑将军时珍墓志」君讳珍，字丽宝，巨鏕苑乡人也。昔三才」等昱，五纬俱明。莹石磨玉，雕屏镂密。似」汉主之金陵，像周王之王室。丘前复作」明堂，兽柱，师子，苻门。选择良工，镌成雅」□。君既才同太傅，文类侍中，未语含」珠，流言缀玉。英侔稷下之奇，儒同泗上」之美。真是崔元对苻主出谈无异，张仲」辅周王之说不悟。伪齐武平七年岁次」涒三月敦精朔二十七日奄阏。君春秋六十有八，卒于家庑。即是金乌昼殁，」玉兔霄沦，窅殪光珠，瑕残弁璞。使和氏之哭荆山，随侯之悲丽水。哀平丧璧，痛」何言哉。至大周宣政元年岁次降楼十二月神佑朔九日传窆，始迁于灵柩，塴」于丘宇。自即序德，刊铭勒志。其词曰：」禀生卓荦，立志超颖，智晓千门，才逾万顷。」火屋□常，日车徒契，壹朝●〔注〕逐，奄窜丘井。北京图书馆藏拓
　　〔注〕●，《正字通》云：「俗褭字。」据文义疑为鸟异体。
【志盖】魏故中」正寇君」墓志铭
【铭文】魏故汝北郡中正寇君墓志」君讳胤哲，上谷昌平人也。雍州刺史」河南宣穆公之玄孙，郢州使君昌平威公」之曾孙，顺阳府君轨之孙，光州刺史遵贵第二子。继第五叔父遵略之孙。君」资荫豪华，蝉连冠冕，氏系之由，故可略」言。君幼而敏惠，徽音昭朗，智越成人，乡」遂钦尚。年十有四，郡辟中正。才同旧割，」品物斯衷。秀而不实，云亡奄及。年十有」九，不禄于家。家祸之痛，呜呼哀哉。天长」地久，陵谷迁移，若松门之有改，知人世」之在斯。」周宣政二年岁次己亥正月四日窆。」中正无子，第四弟愻以第三息文叡」继后。北京图书馆藏拓
【志盖】阙
【铭文】魏故广州别驾襄城顺阳二郡守寇君墓志」君讳炽，字绍叔，上谷昌平人。高祖秦州哀公，曾祖雍」州宣穆公，郢州威公之孙，顺阳府君轨第四子，继第四叔父朝请南阳府君孚之后。永安三年，诏除伏」波将军广州别驾。君威以驭左，政以绥夏，抚荒悦近，」期月教成。诏迁长史。累加龙骧将军金紫光禄大」夫。为左之治虽隆，制锦之才不尽。俄宰襄城之郡，又」转顺阳太守。修明礼，缉熙风俗；近者悦，远者怀附。福」善无征，祸衅奄及。春秋五十七，寝疾而殒。吏民哀号，」朝廷伤痛。以周宣政二年岁次己亥正月四月窆于万安山宣穆公之墓次。」夫人天水姜氏，诏除昌城县君。」长子素，广州主簿本州岛司马都督博平县开国男，颖」川陷没。妻裴氏，无子，以士璋长子文超继后。」小子士璋，广州主簿辅国将军中散大都督德广期」城襄城三郡守义安县开国侯。妻郭氏。」长女顺华，适天水姜昙进，本州岛主簿。」第二女婉华，适河东裴景徽，郡中正。」第三女将男，适天水赵子信。」第四女休华，适赵郡李恩曜。北京图书馆藏拓
【志盖】邵州使」君寇公」妻薛志
【铭文】周故邵州刺史寇峤妻襄城君薛夫人墓志」夫人姓薛氏，河东人，邵州使君后妻也。秦雍刺史」驸马都尉倪之曾孙，济北太守祖洛第四女。资灵」淑气，纵叡挺生，岐嶷发自龆年，令德彰于笄岁。渐」慈傅之训，其奉夫也良；资承亲之孝，其事姑也谨。」尊耆九室，娣姒五人，上称其德，下载其惠，未笄者」师其女容，既醮者范其妇礼。嬿婉忽违，孀帏遽奄。」遂蹑高行之风，仍踵共姜之节。前后夫人，各有二」子。夫人以眇眇之年，鞠孤孤之胤。岂唯泪随见满，」亦将悲与事殷。及四海分崩，二京圯隔，邵州叔」父，开府西安。元公举家西赴，夫人亦随入关，携小」抱大，终守元吉。魏大统十三年卒于长安，春秋卌」有五。前妻之子士绰幼殒。夫人哀伤，憔悴累年。遗」令痤于左掖，示终身不忘夙心。邵州君先卒河」洛，夫人羁殡渭阳，存表同德之誉，没兴殊域之恨。」今帝隆平，伊洛清谧。诏赠夫人广州襄城县君。」周宣政二年岁次己亥正月四日，夫人神柩归于」洛阳，合祔于邵州使君之莹。」第三子士宽。第四子士宣。女柔华。北京图书馆藏拓
【志盖】阙
【铭文】黎州黎阳郡黎阳县人扫」寇将军武骑司马梁嗣鼎。」其人孝敬慈善，志尚玄门。」武略兼备，早随行旅。从父」入朝，蒙敕授官。以周大」象二年六月廿一日临终，」愿舍敕赐衣物，造金银」像两区，涅盘经二部。卒于」洛阳里。其月廿三日卜葬」北邙原。北京图书馆藏拓
【志盖】佚
【铭文】马氏墓铭文」君讳龟，字灵玄，扶风人也。自三皇合德，与日月而齐」明；五帝垂绪，流通于万品。布姓七十九代，引绪卅六」王。是以秦汉魏晋。马氏移方昔土。以去神嘉五年其」祖马征蒙敕除奉朝静。即是京师俊桀，才名远着，」至真君七年蒙除银清光禄大夫。出语成章，言同」珠玉。复除清何郡守。虽可荣禄稍隆，纳物殊下。征」子马神龟者，感神受业，秀出不群，□调高风，声振邦」邑。以大魏武定元年为山阳县功曹。至五年□敕除开府参军事。至七年蒙除殿中将军。至兴和三年」蒙汲除郡守。但以岁将逝矣，不幸辞世。龟妻张氏，哲」妇成家，比五门而待宾。八子之母，低昂而入室。遗金」弊席，托事君子。去建德六年蒙　敕授汉阳郡君。但」亡当时，标名历代，何其白发相催，修年以短，风莫亭，身」随影灭。致使孝子投躯，顺孙气烈，日月将逝，葬于阴」山之北，故为铭记。其辞曰：」埋根西域，引苗东夏，星罗四海，门止龙驾。坐家封侯，」在朝称霸，德建名立，三公止话。克念君子，有张有弛，」□术云暮，归此故舍。大象二年十月廿一日。北京图书馆藏拓
【志盖】大周故卢太妃墓志铭
【铭文】魏故使持节侍中骠骑大将军开府尚书左仆射雍州刺史司空公始平」文贞公国太妃卢氏墓志铭」太妃讳兰，幽州范阳涿县人也。燕王卢绾，汉祖共书；侍中卢毓，魏君同乘。」挺称英彦，既与张华乡里；谌有文词，乃是刘琨中外。祖兴宗，范阳太守。父」延集，幽州主簿。户?陈平之邑，即以建侯；淮阴韩信之家，仍为开国。衣锦」旧乡，此之荣矣。太妃令淑夙闻，珪璋早茂，就学女史，观图内则，箴管线纩，」早习其仪，絺?纮綖，有闻其礼。年十有七，归于文贞府君。文贞羽仪宗室，」栋梁蕃屏。太妃辅佐君子，虔恭中匮，外言不入，内言不出，阃德既宣，闺仪」乃正。思其亲也，则寒木生庭；孝其姑也，则江流入室。七德是备，足以事夫，」三徙既成，尤能训子。既而魏室多故，丧乱弘多，文贞殉节元戎，忠臣天下，」封坟式墓，宛在芒山。子安昌宣王，避东陵之酷，奉西迁之驾，又以明略佐」时，乘轺服衮。而关河阻隔，卅余年，锋镝交横，死生离别，朝哭穆伯，墓哭文」伯，季氏之妻，可谓知礼。日月不居，风霜奄至，薨于长安，春秋六十有七。魏」大统十七年十月权瘗同州武乡郡之北原。有孙孝矩，宦成名立，自魏让」其德，周新其命，虽隔邢茅，犹为滕薛。缅寻逮事，追恋剪发之慈；言念抱孙，」无忘诵书之训。今关塞既同，文轨已一，仰惟魂气，无所不之。谨以大周大象二年岁次庚子十一月癸未朔廿日壬寅奉送灵合柩，葬于洛阳芒山」之旧陵。松槚雕零，丘陵远道，哀荣并极，存没俱悲。乃为铭曰：」渤河西枕，常山北崎，锺鼎相袭，公侯复始。帷彼鹊巢，惟斯麟趾，必齐之姜，」必宋之子。迓之百两，于以言归，辞亲内傅，侍姆中闱。言容在礼，榆秋随衣，」桑津蚕路，锦室鸳机。贞节小君，懃劳内政，下气怡声，温恭词令。霜露哀感，」春秋虔敬，惟俎惟罍，为深为盛。其事夫也，齐眉举食，其教子也，移机断织。节义恭俭，劳谦谨敕，大惧满盈，深讥抗极。在昔流寓，自魏之秦，提携关陇，」有尊有亲。岁月悠远，为故为新，百忧俱至，唯未亡人。孙曰孝矩，唯名与器，」上将克举，天官有贰。以此岁德，在今星次，仰惟桑梓，迁归旧地。飘飖哥挽，」凄怆修途，东望吾子，西望吾夫。银蚕永卧，金枣长枯，亲宾掩泣，奠送东都。北京图书馆藏拓
【志盖】无
【铭文】大周大象」二年岁次」庚子十二」月壬子朔」九日庚申。」开府参军」事李义雄」之铭志」君讳雄，赵国柏仁县」阴灌里人。父讳纲之。」俱时窆此玄宫共域。北京图书馆藏拓

高　昌

【志盖】无
【铭文】（砖质）章和七年丁已岁十一月壬戌」朔十五日乙亥，〔注〕平远府禄事参」军张归宗夫人索氏墓表。新疆吐鲁番出土。见《高昌砖集》。
　　〔注〕朔日壬戌，十五日当为丙子。
【志盖】无
【铭文】（砖质）章和十八年岁次寿星夏」六月朔辛酉九日己巳，田」地郡虎牙将军内干将转」交河郡宣威将军殿中中」郎领三门散望将字灵岳，」春秋六十有七卒。汜氏之」墓表。新疆吐鲁番出土。见《
高昌砖集》。
【志盖】无
【铭文】（砖质）永平元年岁在鹑」尾三月朔丙辰廿」四日己卯，交河郡」镇西府兵曹参军」但旻天不吊享年」六十有四。字符初」田氏之墓表。新疆吐鲁番出土。见《高昌砖集》。
【志盖】无
【铭文】（砖质）章和十六年岁次析木之津冬」十二月己巳朔三日辛未，高昌兵部」主簿转交河郡户曹参军殿」中中郎将领三门子弟讳承字」全安春秋七十有八。画氏之墓表。」夫人张氏，永平二年岁在鹑火二月辛已朔廿五日乙巳合葬。」上天愍善，享年七十有九。新疆吐鲁番出土。见《高昌砖集》。
【志盖】无
【铭文】（砖质）和平二年壬申岁八月朔」丙申，镇西府虎牙将军领」内干将汜绍和七月廿七日」卒，春秋五十有八也。以八」月一日申时葬于墓也。」夫人炖煌张氏，享年六十二。新疆吐鲁番出土。见《
高昌砖集》。
【志盖】无
【铭文】（砖质）和平四年甲戍岁九月」朔甲申五日戊子，镇西」府省事迁功曹吏但旻」天不吊享年五十有二」寝疾卒。字宣宗孟氏之」墓表。新疆吐鲁番出土。见《高昌砖集》。
【志盖】无
【铭文】（砖质）建昌元年乙亥岁正月」朔壬午十二日水〔注〕，巳镇」西府侍内干将赵荣宗」夫人韩氏春秋六十有」七寝疾卒。赵氏妻墓」表。新疆吐鲁番出土。见《高昌砖集》。
　　〔注〕水，据干支当作癸。以下诸志同。
【志盖】无
【铭文】（砖质）建昌二年丙子岁十月朔壬」申廿八日已未，〔注〕镇西府客」曹参军录事参军任叔」达妻张掖袁氏之墓」表。新疆吐鲁番出土。见《高昌砖集》。
　　〔注〕朔日壬申，廿八日当为己亥。
【志盖】无
【铭文】（砖质）建昌三年岁次星」纪六月朔戊辰十」五日壬午，但旻天不」吊享年五十有一任□」□之墓表。新疆吐鲁番出土。见《高昌砖集》。
【志盖】无
【铭文】（砖质）建昌四年戊寅岁二月甲子」朔十六日戊寅，〔注〕兵曹」司马曲那妻丧于」交河城西白字阿度女」曲氏之墓表。新疆吐鲁番出土。见《高昌砖集》。
　　〔注〕朔日为甲子，十六日当为己卯。
【志盖】无
【铭文】（砖质）建昌五年己卯岁四月」朔戊午廿九日丁亥，镇」西府兵曹参军绍贤但旻」天不吊春秋卌有九寝疾」卒。田氏之墓表。新疆吐鲁番出土。见《高昌砖集》。
【志盖】无
【铭文】（砖质）延昌元年辛巳岁十一月」朔辛卯廿五日乙卯，交河郡」客曹参军录事参军春秋八十」有九。任氏之墓表。」夫人张掖袁氏。新疆吐鲁番出土。见《高昌砖集》。
【志盖】无
【铭文】（砖质）延昌□年壬午岁四月□」庚子十□□庚戍，〔注〕镇西府」省事后□功曹寝疾」卒。春秋□□八有葬于」西陵。张氏□□表。新疆吐鲁番出土。见《高昌砖集》。
　　〔注〕延昌二年岁次壬午，延昌下缺文当为二字。四月朔日庚子，庚戍当为十一日。则四月下缺文为朔字。十字下缺文为一日二字。
【志盖】无
【铭文】（砖质）延昌三年水未岁十月朔」辛卯廿八日戊午，记室参」军妻张氏之墓表。」客曹参令兵」将索演孙。新疆吐鲁番出土。见《高昌砖集》。
【志盖】无
【铭文】（砖质）延昌三年水未岁」十二月廿五日，孟」宣住之墓。新疆吐鲁番出土。见《高昌砖集》。
【志盖】无
【铭文】（砖质）延昌五年岁在乙酉□」月朔水丑廿日壬申卒，」廿二日甲戍丧。」〔注〕王阿和之墓表。新疆吐鲁番出土。见《高昌砖集》。
　　〔注〕丧字，疑为葬字之误。
【志盖】无
【铭文】（砖质）延昌五年乙酉岁十」二月己酉朔十一日」己未，初镇西府省事，」迁交河郡功曹史，转」交河田曹司马，追赠」高昌司马建康史佑」孝之墓表。新疆吐鲁番出土。见《高昌砖集》。
【志盖】无
【铭文】（砖质）延昌七年岁御诹訾」望舒建于隆〔注〕娄，上旬」五日，日维析木。户曹」参军曹孟佑春秋六」十有一，于丁酉日戊」时寝疾卒。文表于」墓也。新疆吐鲁番出土。见《高昌砖集》。
　　〔注〕隆，当作降。
【志盖】无
【铭文】（砖质）延昌七年岁御诹訾，」望舒建于实沈，下旬」二日，日维辛卯。兵曹」参军索守猪妻贾氏，」春秋六十有五，灵□□」文表于暮□。新疆吐鲁番出土。见《高昌砖集》。
【志盖】无
【铭文】延昌九年己丑」岁十一月」丙戌朔卅日乙」卯，袁穆寅妻和」氏之墓表。新疆吐鲁番出土。见《高昌砖集》。
【志盖】无
【铭文】（砖质）延昌十一年辛卯岁」四月朔戊寅六日水〔注〕」未，前为交河郡内干」将，后转迁户曹参军，」字天恩，春秋六十有」八，令狐氏之墓表也。新疆吐鲁番出土。见《高昌砖集》。
　　〔注〕水，当作癸。
【志盖】无
【铭文】（砖质）延昌十二年壬辰岁」十一月朔己亥十五」日辛亥，〔注〕新除兵曹主」簿，后迁为兵曹参军」索守猪，敦煌北府人」也。春秋九十咸二，寝」疾卒于交河岸上。灵」柩葬之墓表。新疆吐鲁番出土。见《高昌砖集》。
　　〔注〕朔日为己亥，十三日为辛亥，疑十五为十三之讹。
【志盖】无
【铭文】（砖质）延昌十二年岁御寿星，」望舒建于星纪，下旬九」日，日维丙辰。新除镇西」府散望将□□省事，又」转□□兵参军，复迁为」户曹司马，字阿□，春秋」七十咸一，原出敦煌功」曹后也。灵柩葬题文于」墓。张氏之墓表者也。新疆吐鲁番出土。见《高昌砖集》。
【志盖】无
【铭文】（砖质）延昌十三年水〔注〕已」岁二月十四日，任」□慎妻墓。新疆吐鲁番出土。见《高昌砖集》。
　　〔注〕水，当作癸。
【志盖】无
【铭文】（砖质）延昌十三年水已岁」二月朔乙酉破上旬」三日己亥，□□为交」河县小门散望将□」疾于交河岸上，春秋七十有四。字忠贤唐」妻高氏之墓表。新疆吐鲁番出土。见《高昌砖集》。
【志盖】无
【铭文】（砖质）延昌十三年水巳岁」二月朔丁酉十六日」壬子，今补抚军府主」簿复为内干将更迁」为内行参军　疾于」交河岸上，春秋八十。」字荣宗赵氏之墓表。新疆吐鲁番出土。见《高昌砖集》。
【志盖】无
【铭文】（砖质）延昌十三年水已岁」三月朔丙寅廿六日」辛卯，虎牙将军索显」忠妻曹氏寝疾卒，灵」柩葬。」文表于墓也。新疆吐鲁番出土。见《高昌砖集》。
【志盖】无
【铭文】（砖质）延昌十三年水巳岁」四月廿七日，客曹参」军春秋七十四咸一王举奴卒于」西岸。新疆吐鲁番出土。见《高昌砖集》。
【志盖】无
【铭文】（砖质）延昌十三年己岁」十月水已朔廿六日戊午，」户曹主簿毛弘」弘之墓表。新疆吐鲁番出土。见《高昌砖集》。
【志盖】无
【铭文】（砖质）延昌十五年乙未岁七月」癸丑朔九日辛酉，镇西府」散望将追赠功曹吏，昊」天不吊，春秋五十有六，字买」得张氏之墓表。新疆吐鲁番出土。见《高昌砖集》。
【志盖】无
【铭文】（砖质）延昌十七年丁酉岁」正月甲戌朔廿三日」丙申，故处仕曲谦友」追赠交河郡镇西府」功曹史，曲君之墓表。新疆吐鲁番出土。见《高昌砖集》。
【志盖】无
【铭文】（砖质）延昌十七年丁酉岁七月壬申朔，」镇西府带阁主簿迁兵曹司马」追赠高昌兵部司马字弹那，」春秋六十九，寝疾卒。夫人炖煌张氏。」曲氏之墓表。新疆吐鲁番出土。见《高昌砖集》。
【志盖】无
【铭文】（砖质）延昌十九年己亥」岁三月朔壬辰二」日□巳，客曹主簿」张神忠，春秋五十」有五，寝疾卒于□」内。张氏之墓表。新疆吐鲁番出土。见《高昌砖集》。
【志盖】无
【铭文】（砖质）延昌十九年己亥岁八月」己未朔十七日，寝疾卒。」昊天不吊，享年廿有」七。友朋悼伤，乡闾悲。后廿日」葬于墓。字儒子。新疆吐鲁番出土。见《高昌砖集》。

无年月志及残志

（志为小碑形，螭首龟蚨。）
【碑额】刘戍」主之」墓志
【铭文】君讳贤，字落侯，朔方人也。其」先出自轩辕皇帝。下及刘累，」豢龙孔甲，受爵于刘，因土命」氏。随会归晋，留子处秦，还复」刘氏，以守先祀。魏太武皇帝」开定中原，并有秦陇，移秦大。
【碑左侧】姓，散入燕齐。君先至营土，因遂家焉。但营州边塞，地接六」蕃。君枭雄果毅，忠勇兼施，翼
【碑阴】阳白公辟为中正。后为临泉」戍主，东面都督。天不吊善，歼」此名哲。春秋六十有四，奄致」薨殂。州闾悲痛，镌石文铭。其」词曰：芒芒天汉，●●恒娥，呜」呼哀哉，渠可奈何。呜呼哀哉。
【碑右侧】君息僧沼，州西曹。息多兴，」进士都督。息贰兴，息康仁，」孙高和，孙德素，孙法爱。辽宁朝阳出土。见《考古》一九八四年第七期《北魏刘贤墓志》。
【志盖】阙
【铭文】魏故假节龙骧将军晋州刺史元君墓志铭」君讳信，字子谅，洛阳人也。昭成皇帝七世孙。神踪与」姬夏同初，灵源共积石争峻。绵世章黼，蔚乎有闻。丞相」以帝者懿亲，论道朝端；征西勒马风驱，声弭边服。考司」空，俊气独清，神衿秀远，昂藏伊洛之朝，规矩一时之望。」君令质挺生，雅怀严凈。幼入书堂，无竹马之叹；长寻坟」诰，有月旦之异。行义以会仁，专信以集友，爱敬发于天」然，将慎由于性理。所谓魏国之白驹，元族之千里。司空」元公，秉哲经朝，纬文绥武，旗弓以待贤，蒲帛以邀德。闻」君识素既奇，情灵洞远，辟君为参军事。君禀气冲高，资」怀克让，本无城国之荣，岂图佐人之职。方乃接翮翻飞，」高步闲俗，年十有五，卒乎官。天子痛悼，亲贤同泣。有」诏赠龙骧将军晋州刺史。粤其年七月丙辰朔十二日」丁卯穸于旧茔。其词曰：」王僚至重，铉府非轻，在山访竹，在世求英。卓哉夫子，节」行凝明，情图高尚，时不见听。陈家早令，礼辟以申，公交车」满路，雁帛成群。旌弓之召，岂越兹人，闻之古语，验之征」君。伊公司鼎，朝称良政，自君之举，孰云非令。称阙有闻，」贡言方盛，百事克谐，澄明如镜。福善有闻，斯焉岂实，情」节方申，中年丧质。痛矣兰摧，惜哉何暨，三良苦秦，孰如兹日。北京图书馆藏拓
【志盖】阙
【铭文】魏故使持节侍中太保领太尉公录尚书事大将军都督定相二州诸军事定州刺史临淮王」墓志铭」王讳彧，字文□，河南洛阳人也。自枢电流晖，寿丘膺祉，世德与二离比耀，灵命随四气无穷。祖」懿王，居宗作相，□□播于丹青。父康王，蕴道摛光，英声传于缃素。王降神河岳，感庆星云，夙禀」岐嶷之姿，□树扶异□量。精明内湛，符彩外发，体含珠玉，心怀琬琰。甫游竹马，已见千仞之奇，」始戏羊车，便□百□之自。孝为心基，义成行本，早违陟岵，兼丧孔怀，训育所资，实唯圣善，倚门」有望，噬指□归，母子二人，更相为气，虽家享万锺，室盈珍旨，日荐双鲤，事由感应。上敦宗族，傍」穆亲姻，学海靡穷，□□不已，百家浩荡，异轸同归，万古攸缅，得门竞入，手握灵蛇之珠，口运雕」龙之句，睹者□颜，闻则愈疾。信可以侔爱冬景，比质秋霜者矣。袭先爵济南郡王。出应龙光，入」为卿士，自兹厥后，位与德□，激水上征，陵云高鹜，晨游鸳沼，夕拜□门。一人乃睠，百僚注目，句」吴效命，负崄未宾。王曾祖燕宣王，雄规杰出，辟地建功，怅望江湖，有怀吞噬，启社临□，用显丕」绩。后以郡在伪疆，地非国有，傍求沃实，改邑济南。而王志存追旧，仁不忘本，询之朝议，实所难」违，还封临淮，遥食魏郡。常伯任隆，独坐务切，谈讽所归，绳准攸在。以我□心，式兼二事，抑扬名」教，弘奖风流，遐迩肃然，不严而治。非日非月之明，移风易俗之典，允锺时彦，爰属奉常。乃峻戎」号，来绥棘彩，周原奥壤，华阳全实，朱骖再转，皂盖仍移，六条克宣，万里载穆。宗伯之任，亲属斯」典，花萼之寄，兴替是阶，乃舍蕃闱，来游卿寺，俄居大理，兼掌治粟。自正光之末，艰虞互起，戍卒」跋扈，摇荡疆塞，我求操斧，聿总元戎。属天未悔祸，妖徒方炽，千城弃律，一绳靡维。既而徐兖两」面之民法僧背诞，扇扰边服，鸟虏鱼寇，所在侏张。乃当会府，复应推毂，运七略于寸心，申九罚」于阃外。彭汴克复，淮肥载清，积钾陵山，横尸断壑。方欲乘兹一举，震荡三吴，而踰时告劳，千金」日费，未极武怒，简书言归。蠢彼荆蛮，凭陵畿甸，吊民龛难，非王莫可。东旆始班，南辕遄戒，鬼出」电入，折朽摧枯，始若狐狸，终成兕虎。及外司江海，内管喉唇，贤戚以兼，负荷伊属，敷陈五教，仪」形百揆。吴蜀轸惧，朝野归心。值圯运有终，殷忧且至，人諆俄改，天命□移，崩榱之祸奄臻，舍玦」之慕空结。呜呼！王风神闲旷，道置自远，辞彩润彻，无辈当时，出入承明，逶迤复道，光华振鹭，领」袖群龙。东阁晨开，西园夕宴，孙枝激响，芳醴徐行，涌泉时注，悬何不竭。府迹寰中，游神击表，方」膺仁寿，永持国命，遽捐华馆，长即佳城。有诏赠使持节侍中太保领太尉公录尚书事大将军」都督定相二州诸军事定州刺史，王如故。岸谷互迁，金石难朽，刊之于幽壤，式彰斯盛烈。乃作」铭曰：」千龄眇眇，万像茫茫，协钩曰帝，乘云者皇。跨蹑三古，苞笼百王，本枝盘石，如珪如璋。八才留称，」五贤传响，我有叡哲，曾峰秀上。出世栖神，入玄致赏，英猷克迈，清虚独往。远游加首，来谒承明，」风流郁起，光华自生。居宗立誉，履道标名，薄言从仕，作栋作桢。抟风不已，积风未息，切天挥翰，」临云矫翼。山高徒仰，海深讵测，德茂礼尊，功隆位极。既文且武，惟机与神，冠兹百辟，振彼四邻。」屯平献替，夷崄经纶，纲纪邦国，舟楫生民。匪天莫高，日月照晋，匪地莫厚，山岳表镇。邈矣君王，」配明北峻，沧浪降沴，辅仁愆信。慕均辍相，哀踰舍玦，犹是梁摧，方斯柱折。储箴靡奏，骚辞罢制，」菟园长奄，醴酒谁设。池台寂寂，宫馆沉沉，人亡物在，悼昔伤今。声明虚萃，礼数空临，宿草知积，」杂树连阴。苦雾晨闇，悲风夜吟，九京易即，一往难寻，前和式睹，后播徽音。〔注〕北京图书馆藏拓
　　〔注〕原志无纪年。据《魏书。孝庄纪》，永安三年尔朱兆杀元彧。《魏书。元彧传》载出帝赠太师大尉公。此志当立于中兴元年后。
【志盖】阙
【铭文】魏故平北将军殷州刺史元君之墓志铭」君讳瑗，字仲瑜，河南洛阳人也。景穆皇帝之曾孙，」京兆康王之孙，洛州刺史之子。北京图书馆藏拓
【志盖】魏故元使君墓志铭北京图书馆藏拓
【志盖】无
【铭文】河内宜」阳二郡」太守魏」僧●记。北京图书馆藏拓
【志盖】魏故泾州」刺史□阳」男陆使君」墓志之铭。北京图书馆藏拓
【砖志】田鸾」祖男田子桀」妻高氏北京图书馆藏拓
【砖志】大原大陵都乡建昌里部」曲督宁朔参军吕猛妻马。北京图书馆藏拓
【砖志】故使持节仪同」大将军曹永康。北京图书馆藏拓
【志盖】（残碎）魏故济南王元献铭记北京图书馆藏拓
【铭文】君姓曹名礼，凉州东平郡寿张县人也。周武」王之灵庶，曹叔铎之英裔。弈世驰名，冠盖齐土。」温志养禄，高门树德。风□舞平之下咏归□□」□□□。琴书自□，□□□岁。过（以下漫漶不清。）其词曰：（以下不清。）□堂堂，愠志养神，行合管□。动成规矩，□□」有章，斌斌杂□，济济锵锵。李氏婉密，素□□」青，悲垂泉壤，仁恋分庭。一朝永绝，痛感崩城，」奄从晨露，长夜冥冥。雕山镂象，冀善传声，月」□□果，应托仙灵，愿□□上，舍此秽形。北京图书馆藏拓
【志盖】阙
【铭文】魏故□玄沙门都维那法师惠猛之墓志铭」法门缘姓阴氏炖煌人也灵源遐发冠带西州才彦」世华〔仰〕□□□法师承礼□之基蹈□□之□天情」□邈灵□□□□□世而□居慕□□之圣迹□簪」适□□□□□□□□□□神想干□穷□舍幽泮」若泳□□□□□□□□□□之□日远若乃升坐」法□□□□□□□一起有□斯□久韵再扬无言」清穆□□□□□□□□□□矣如翔凤之降尧陛」高祖□□□□□□□□□□□乃清谈□□交想」移辰□□□之□□□□□□□二□□将□之矣」皇上□□道□遐□□□□□使之□□而神鉴一」践玉石□□□□□□□□□□□□升帝床入紫」幕言□□□□□□□□□□□□之预唯师独之」矣〔注〕（下残泐）北京图书馆藏拓
　　〔注〕该志残泐甚，无法断句。
【志盖】佚
【铭文】（残存二碎石）
【残石】任城康王之嗣子（下残）」（上残）纵自天克岐挺秀风誉湛（下残）」（上残）又袭悌懋性幽发优游经圃（下残）
【残石二】史宁□详之幽（下残）」（上残）童已兼体（下残）北京图书馆藏拓
【志盖】阙
【铭文】大魏殷州刺史崔公墓志（下残）」公讳楷字模之河南济源（
下残）」而□气节少年居□见有（下残）」而□利避宦者口虽不富（
下残）」州刺史遭葛荣之难及围城（下残）」表请不得或劝以华□之宫（下残）」食人之食者忧人之忧□独往将（下残）」肯固志葛荣逼城或劝以弱小避之（下残）」遣幼子及次女夜出贼将□之遂追还贼（
下残）」至将士皆曰崔公不惜百口吾单何爱一旦（下残）」奋臂争战遂□死之□而众见公尸于（下残）」藉中室之不能〔注〕（下残泐不清）北京大学图书馆藏拓
　　〔注〕原志残阙年月。《魏书。肃宗纪》孝昌三年，正月辛巳，葛荣陷殷州，刺史崔楷固节死之。则此志当立于孝昌三年后。
【志盖】阙
【铭文】（上泐）王君墓志铭」（上泐）人也鸿源浩瀚，盘根远□□□」（上泐）常为人表□幼在青□□□」（上泐）襄公征为郎中令非其好□」（上泐）永熙二年，上以穷桑故地舍」（上泐）我如流诏除冠军将军中散大」（上泐）从御定鼎都□以君假寐懃」（上泐）府参军事摄□□将司马兴」（上泐）道德齐礼去刑援救□□旬」（上泐）匹寿非□□□类思远靡」（上泐）及□迥暂驾□□□老幼」（上泐）马反犊□朝教□□阁」（上泐）佑善川流（下泐）北京大学图书馆藏拓
【志盖】阙
【铭文】（残，仅存后半部。）□□□□所谓义结君子，恩沾小民者□。□□□□□□□」朔六日壬申卜窆于洛阳之西岗。泉屝一□，□□□□□□」玄石，以永徽尘。其辞曰：昌晖绵邈，帝绪□隆，惟王厥载，系」彩上穹。既文既武，乃艺乃雄，体含声烈，方王齐冰。粤自初服，」析瑞名蕃，西穷陇外，北尽沙原。威行霜靡，惠洽春暄，声驰象」禁，还卫金门。出入惟允，誉光纳言，诠镜九流，民物攸尚。渊客」投干，山民伫贶，彝伦平秩，庶官斯亮。冕旒一人，于焉充纩，有」议必询，有戎必行。飞旌汉域，扬旆楚亭，战胜攻取，伪司云倾。」江山耸矣，淮宛以平，出将入相，朝望攸居。旋陟端右，肃穆皇」枢，在荣念悔，处盈兹虚。方极谋猷，●一车书，金玉不永，兰桂」夙雕。坚芳委裂，云岳坠霄，德思戎部，义结邦僚。人纲缺矣，谁」不兴悼，卜云戒吉，松庭不远。挽夫凄路，骥鸣长阪，仆驭夜□」啼，钲鞞霄转。马援解鞍，廉颇息饭，刊兹幽石，垂勋来昆。北京图书馆藏拓
【志盖】阙
【铭文】（仅残存右下角。）（上残）夫人梁氏墓志」（上残）使君前妻也河南」（上残）第二女幼播清」（上残）祥风神丽举」（上残）率由至性年」（上残）案之容一北京图书馆藏拓
【志盖】阙
【铭文】（残志，仅存左下部。）（上残）流（下残）」（上残）安语魂躯已散荃伤露晨」（上残）淑爨泉夜寥寂松画葱青惟」（上残）唳楚铎凄惊铭懿玄石千祀北京图书馆藏拓
【志盖】阙
【铭文】（上残）平西大将军兖州刺史（下残）」（上残）帝皇之纳德呈明帝（下残）」（上残）波将军平阳郡守（下残）」（上残）三年以青州刺史（下残）」（上残）神龟二年（下残）」（上残）京兆五（下残）」（上残）春方长（下残）」（上残）大夫（下残）北京图书馆藏拓

【完】