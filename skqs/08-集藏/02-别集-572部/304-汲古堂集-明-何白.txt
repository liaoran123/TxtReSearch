　　汲古堂集　　（明）何白 着 

　　●目录 

　　序 
　　卷之一　　乐府 
　　卷之二　　乐府体 
　　卷之三　　五言古体 
　　卷之四　　五言古体 
　　卷之五　　五言古体 
　　卷之六　　五言古体 
　　卷之七　　七言古体 
　　卷之八　　七言古体 
　　卷之九　　七言古体 
　　卷之十　　七言古体 
　　卷之十一　　七言古体 
　　卷之十二　　七言古体 
　　卷之十三　　五言律诗 
　　卷之十四　　五言律体 
　　卷之十五　　七言律体 
　　卷之十六　　七言律体 
　　卷之十七　　七言律体 
　　卷之十八　　七言律体 
　　卷之十九　　五言排律体 
　　卷之二十　　七言排律体 
　　卷之二十一　　五言绝句体 
　　卷之二十二　　七言绝句体 
　　卷之二十三　　序 
　　卷之二十四　　记 
　　卷之二十五　　颂　赋　辞 
　　卷之二十六　　传 
　　卷之二十七　　书牍 
　　卷之二十八　　祭文　碑　疏　跋　释问　赞　偈 

　　●序 

　　汲古堂集序 

　　予往为何无咎序山雨阁诗以吴越布衣中无辈诸人口哗而心服者半已无咎游楚登玄岳诸赋记出读者服十□比无咎游秦览百二山河按行诸塞文益富且奇于是有汲古堂集而后人诵服以予言非妄予于古未深窥苐以唐论唐诗推李杜文推韩柳四君子怕六代后人也六代诗文纤靡俳偶风流结习四百余年李杜韩柳归于大雅成一家言人知四君子之不受变于六代而不知四君子之善用六代也诗文大指有四端言事言理言情言景尽之矣六代而前三唐而后同此宇宙为诗文者宁能外事理情景而立言惟夫理与情有强造事与景有附会夸多鬪妍于字句间而纤靡俳偶之病生焉四君子于六代淂其蕴蓄采其精华诗玄纤靡文玄俳偶故臭腐化为神奇而笑骂皆成文章无咎诗宗李杜文宗韩柳其所损益因革择之精守之不变故四君子超六代而无咎踵武金君子以此夫李杜不足于文韩柳不足于诗无咎兼之又善用四君子者也或曰无咎以汲古名堂唐人宁足尽古陆士衡不云乎世阅人而为世人冉冉而行人何世而弗新世何人而弗故四君子扫除六代蹊径于唐若自为古无咎别立三唐阃奥于今若自为古其致一耳后之视今犹今之视古必不以予而喜多溢美之言矣 
　　万历岁在乙卯六泌山人利瓦伊桢撰 

　　汲古堂集叙 

　　永嘉何旡咎先生别三十六年往矣百尺楼上客半已化作晨星独无咎诗境文境气吞千秋名走四裔眞鲁国之灵光陈留之耆旧也先生雅好奇游尝赋两京溯三楚高阳池畔天柱峯头流杯尚旋题名未藓已而入潼关搜访秦宫汉阙复从大将军出猎沙碛中眼闪电光弓鸣霹雳拥紫貂裘噉蒲萄酒醉草军书露布数十通洵豪举矣归而偃息于东渚之上草堂花屿暎带林垧宵竹鏁而月淡晓松沉而雾黄笙发子晋之台丹留宏景之窟芙蓉负扆鴈瀑跳珠不以篱落据之井灶役之则以胜情胜具收之异人异书享之将迎既谢简傲日休鹏运殊劳龙卧乃???口?收视听于亡羊之境弢锋镝于逐鹿之场屋住两头榻穿双膝笺仲长乐志论咏谢眺惊人诗精丽沉雄迥绝时辈昔何万伦养志衡门端以著述为业何子平敦厉名行暗室如接大宾小山兄弟都无宦情通夫衣冠悉复古制方之无咎非特荫暎东瓯抑亦摠持先觉?根难朽英彩羣飞可谓竹树绕钟球之音猨鹤披鹓鸾之色矣自来隐人游士蹊径不同苦乐亦异彼谈天惊地炙毂智囊絮言诟语沸于蜩螗之鸣恋秣仰刍渴于牛马之走不知荷筱抱瓮者早倚一邱而睥睨之惟无咎早年悟道故晚岁得遂沉冥燕语莺嗁无非谈道蠕言蚁动即是教儿传家积等身之书垂世有副山之草日与孝廉君父子相师文行相砥皆王谢后不死人也予终日垂巾?兼读易身如茧蛾无复飞动意今寘汲古集一卷于案头褁以异锦熏以名香觉大罗太玉与望衡对宇相似岂必绊野客青鞵从无咎为台荡碧落之游哉友弟陈继儒顿首撰 

　　书附 

　　往甲午过访终日娓娓皆基德长者之言诗文固蒂深根又具有力大人之相不必问姑布子卿望而知其身名俱泰非浮游獧薄儿所能梦见也恨老矣无能遄扫先生之门忽勤手教反复读之宛然王微萧大圜牍也饮酒十首宛然陶处士白居士诗也坐客见之抄写赞扬几于颖秃弟即装为一长卷从长松修竹间朗读一过病以之代药石寂莫以之代鼓吹北窗高枕时以之代颜氏瓢曾点瑟子孙宝之以代纪之甗郑之瓒无施而非先生之须眉面目也汲古堂出自手选大言小言毫发无遗恨极欲发皇一番以报知己会有修郡志之役当事督促疟利继之不得不草艹成篇并昭文公寿文寄上正如逡巡酒顷刻花出于蓝缕风道人则可若置之鸣玉履珠诸君子之前皆讥诃嘲骂笑其艹野不挤而出之门戟以外幸矣山水老笔纷披奇峯突兀荆关以后罕见其俦董思翁咄咄骇为劲敌弟长男在城次男在邨仅一孙六岁但解持竿逐鸟雀明岁受书今句读犹未上口也总之天际眞人山中宰相觉无咎先生独得其全造物岂有私哉葢亦有耳鸣之德焉临楮神往七月廿九日友弟陈继儒顿首顿首 

　　●汲古堂集卷之一 

　　东瓯何白无咎着金　璋瑶圃校阅 

　　乐府 

　　董登瀛仙洲校刊 

　　◆乐府 

　　东征之什十六章 
　　君马黄 
　　隔谷歌 
　　独漉篇 
　　穷刧之曲 
　　蒿里 
　　放忽操 
　　孤儿行 
　　前有尊酒行 
　　芳树 
　　杨白花 
　　善哉行 
　　采葛 
　　去归词 
　　对酒 
　　野田黄雀行 
　　塘上行 
　　名都篇 
　　出自蓟北门行 
　　哭泉篇 
　　结客少年伤行 
　　门有车马客行 
　　怨歌行 
　　少年行 
　　战城南 
　　白纻词二首 
　　拟鲍明远行路难十八首 
　　思悲翁 
　　凉州月 

　　○东征之什十六章 

　　东征者何美圭叔王大夫伐也万历壬辰朝鲜以倭患请援大夫应期命世能貊其德音用是衔命东征歼其丑类宏勋懋昭煌煌乎烈矣敬用作颂以备瞽宗 

　　拜皇命 
　　渡浿水 
　　奋南原 
　　克栗林 
　　平南海 
　　振旅恺 
　　赉武功 
　　勒遗爱 

　　△拜皇命 

　　皇帝曰咨咨尔明牧匪伊之是谷实天之笃菑以播之用康西服允文允武爰绥爰育遹有载命六师是督以靖朔方遄脂其毂 
　　维兹句骊奄宅鲜卑曰自有土肇启于箕累世作辅以翼皇畿蠢兹卉服孔炽孔伾乃敄??虫厥圉亦蚕其基王室如焅民罗于綦用而御侮而汔其熙 
　　臣曰休哉稽首受斧言禡其牙爰整其旅郊秣于崏江饮于楚维齐于燕爰及辽左夙夜于征在公靡盬揽我卿士翘翘其羽罔敢弗虔执辔如组 
　　右拜皇命三章 【 一章章十二句二章章十四句三章章十四句】 

　　△渡浿水 

　　江之广矣流何汤汤斯张斯皇我师孔杨受命于天遑恤其将永其若带一苇可杭 
　　大夫曰吁矢言于徒毋谓尔慢宪弗尔逭毋曰尔恣宪将尔试毋曰尔后宪则是紏尔不我尺我不尔直皇皇哉毋诒尔戚哉 
　　右渡浿水二章 【 一章章八句二章章十一句】 

　　△奋南原 

　　荒荒南原维寇是托公曰徂征乃营于薄将探其落以隳而角徒曰邅哉毋婴彼攫毋?彼欲泗师溃奔亦兵之索公曰徂征有前无却勇往不回如山如岳显允君子声容以作 
　　■〈角戢〉■〈角戢〉余艎翼翼龙骧鼓声镗镗武夫僙僙决谋如江谋无不臧乃壹乃集舳舻相望 
　　右奋南原二章 【 一章章十七句一章章八句】 

　　△克栗林 

　　栗林之役谁其克之大夫画之元戎则之乃心乃膂文武一之盘盘曳桥寇是凭是负槮槮栗林寇是躏是蹂我马■〈马卬〉■〈马卬〉我夫赳赳既搤其吭旋覆其后熅气赭天遂燔其薮爰发其笱乃翦乃刈执讯获丑 
　　石城言言木城莘莘我师载集一百其身炮车雷野霓旌篲云七萃振振弥赫弥殷穹穴用熏乃詟厥魂爰即其垒以崩以奔 
　　右克栗林二章 【 一章章十七句二章章十二句】 

　　△平南海 

　　桓桓我师乘胜蹀血儦儦丑类乃僵乃蹶迅霆砰訇罔弗颠越遵于南海遂繁厥枿蚁溃于堤复盘于垤番番万艘连樯嵽嵲公曰邅哉毋窒彼穴鲸骇斯掣猊怒斯抉兽不择音穷而反囓解网示撤将乘其突烁烁火车熛腾猋发晨炖沸波夕烽掩月馘渠俘魁厥类是■〈吉刂〉以狝以搜悉殄悉灭 
　　右平南海一章章十八句 

　　△振旅恺 

　　儦儦丑类三窟是凭弥天之网恢于八纮原触遁兽水罥逸鲸纤毛微鳞亦罔弗婴漂血浮卤如河如泾崇胔膏野如邱如陵积甲蔽畛如坻如京我军洸洸伐鼓彭彭剑函于室弓弢于檠藩国之长遡而屏营落长之属旅而膝行陈醑胪牲是将是迎再拜稽首扬言于庭匪天弗生匪天弗成谦谦君子盅而不盈言如弗胜维帅之明维士之勍畴曰予能寔皇之灵 
　　右振旅恺一章章三十五句 

　　△赉武功 

　　帝曰大夫女能于职懋勤厥绩言薙其慝八战八克族类授馘何以申之褭蹏是锡又何重之五丝有赩嘉哉嘉哉维邦之特臣拜稽首对扬休德祗服纶音孔皇孔惕 
　　右赉武功一章章十六句 

　　△勒遗爱 

　　藩长有言曰侯自天蚩蚩小臣宗祏是颠累??聂之绪畴则续旃垂颠之木畴则植焉鱼丽于筌乃返于渊麌触于藩乃逸于山悠悠苍天匪臣之是全乃侯之延 
　　陪臣有言上帝殛罚是訧宗祀之绪阽如缀旒遵彼道周禾黍油油禄食匪谋亦孔之羞畴反我仇畴发我幽匪天之是休乃侯之猷 
　　国人有言我无以为家既殪我豭爰歼我豝既厌我稷爰沤我麻畴返我室是渐是摩委佗委佗维侯则那 
　　孑孑穹碑言志我思维日维月丽于天衢莫之敢指亦罔不知君子万年逮于本支 
　　右勒遗爱四章 【 一章章十五句二章章十五句三章章十句四章章八句】 

　　○君马黄 

　　君马黄我马白两马神奇虎为眷徕昆仑历西极灭没钥云沟汗赤君马驱迅于翼朝秣越南暮燕北我马驰迣无迹十里徘徊五里息君马劳我马逸我马绝尘君马踣败君之马竭马力谁其御之东野稷 

　　○隔谷歌 

　　隔谷隔谷人为刀俎我为鱼肉有弟不闻谁为匍匐　身落井中日月无光华仰望行云飞飞驾鹅我无羽翼安能逐彼游戏青天出虞罗　箭无镞兮斧无柯百年促兮一日多虽有弟兮奈我何 

　　○独漉篇 

　　为武义王世名而作也世名父为族叔所杀毋念世名稚匿不发叔岁给米菽以偿母子相对泣弃弗食及世名长为庠生娶妇举一子世名袖利刃伺仇出立毙之有司悯世名孝欲活世名世名不肯令父骨复暴人间竟自杀以明妇亦以身殉焉 
　　独漉独漉悲歌当哭梁柱有刀车轮无轴儿哑哑绕父足杀父者谁为父族儿不敢仇仇尔叔舂我黄粱哺我菽钩吻当飧口含毒儿下有儿儿可赎摩挲室中刀仇来仇来剚尔腹报父下泉亦何复有妇有妇从之游不为黄鹄生独宿塜上连理枝左拂扶桑右若木日月缭绕之昼夜代明烛独漉之歌悲且促 

　　○穷刧之曲 

　　殷殷雷霆若不闻兮褒尔而笑峩峩邱山若不见兮瞀焉以眊既塞尔聪畴发尔蒙连袂成幕黝乎深宫 【 一解】 晦媒媒兮大泽弗迷占曰野父不足与谋 【 叶作媒】 弃之如遗明历历兮中道而惑占曰哲夫乃安其画就之如昵 【 二解】 明可翳也聪可蔽也滔滔其流不可济也 【 三解】 

　　○蒿里 

　　遥望蒿里阴风簌簌狐穴我垣牛穿我屋白日丽天不为我烛麦饭满盂不充我腹当时一怒夷三族魂穹穹封隆隆其王公邪蓬科草根从横卑眠愚邪贤邪蚩邪妍邪 

　　○放忽操 

　　于忽乎高堂之下不可以宁处累枅不倾维此梁柱千里言违始于庭户岂无父与兄驺虞或为虎岂无小与女芝兰或为楚于忽乎有身若俯有容若负陈尊旅俎君子燕胥寔获我所令我寿康无疾苦 
　　于忽秋卑卑下基累高累危囷囷生栋载涂载榱望之巍如潭潭伙颐蚩蚩其氓惟殖为学德之孔輶蝉翼匪薄胡然而燕寝胡然而湛乐朽索为驭六马翘翘一丝是系九鼎摇摇于忽乎安乎侧乎劳乎逸乎保其无溢彼其自择乎 

　　○孤儿行 【 夜宿松溪梦母而作也】 

　　烈烈北风有瘏其马嬛嬛孤儿夜行中野?阴寖凄雨雪雱下　我行何所言戾松溪斧氷作饎析薪燎衣茅不掩桷土不墐扉　疲马悲鸣亦媚其侣寒禽依栖亦比其羽曾是孤儿不遑寝处　羁魂渫渫载浮载沉髣髴我母爰覆我衾乃摩乃拊有怛其音荒鸡起埘残霰集林　维河无梁母何以涉维山无梯母何以越起立彷徨肝肠断绝　孤坟累累在山之隈北风烈烈树无宁枝人孰无母亦孰无儿母兮归只儿莫之知嗟嗟兮安用儿为 

　　○前有尊酒行 【 悲友生死于酒也】 

　　前有尊酒高歌鼓缶奉君斟酌愿君长寿　愿君长寿令君千秋奉君斟酌令君忘忧乐曰无荒主劝宾酬舍而弗由化为戈矛　毋曰尔沉湎毋曰尔洗腆不及于乱期以松乔之算君胡自戕令我孔伤为君覆觞 

　　○芳树 【 示儿而作也】 

　　维我前荣有梧有槚梧出于垣槚不盈把岂其有心曾莫肯下竞茁翘翘高枝相亚　谓槚无知企其齐而人之有哲云胡弗睎日月其驰下流是居子之自画曾不槚如朂哉槚哉畴弗我师 

　　○杨白花 

　　杨白花作花不作实随风飘荡落南家阿谁空绕花落处攀条叹息复怨嗟　杨白花化蓱随水去不复上树枝哑哑官鸦嗁着曙 

　　○善哉行 

　　明星在户夜如何主人燕客乐思多嫭女初停大垂手小史跽寿金叵罗　琴行瑟作月将入酸风入弓??凄以急四座无辉烛光戢乐极哀来涕横集　忆昔十五二十时但谓尔辈愚磊磊落落一男子情痴乃效儿女为　亭亭山上树风吹叶落离故处江流汤汤东入海六龙駈车胡不待 

　　○采葛 

　　彼文豹之皮斑斑兮可以寝虎羗夫人之子蚩蚩兮毋婴彼怒　蜂虿螫肤壮士失色黄雀衔珠反遭弹射百尔君子母私以昵　黄鸟刷羽好音交交兰生当门不如树艾与萧彼狡童兮不可以久要兮 

　　○去归词 

　　咄咄复咄咄今日与君相决绝君作挟炭氷凌寒复求热妾比三五月过盈复悲■〈垂夬〉不解佩中环但解腰间玦昔为松与萝上下相樛结今为水与蓱东西各飘瞥昔时种柏今拂檐树犹如此人何堪君安妍好不乐故还君七宝瑇瑁簪 

　　○对酒 

　　昔我无酒令我坎懔怫郁愁不开今我有酒胡为太息不饮还停杯拔剑出门踌躇四顾诘曲崄巇迷阳当路得意失意由一言得失互为恩怨根祸福倚伏岂有极君且休矣吾何言君不见南方山精一足舞长号白日生风雨 

　　○野田黄雀行 

　　野田黄雀啅啅复唶唶东菑有黍南畴有稷自知毛质卑微不与黄鹄比翼黄鹄六翮下有天风横绝四海游戏烟空托身失所触彼罗罻中君不见城壕孤鹤失俦侣拳局摧颓落毛羽身无双翼离哉翻鸮□鸱张秃鹙怒 

　　○塘上行 

　　离离塘中蒲托根贞且坚雨露布濩之蒲叶何翻翻下有文鸳鸟和鸣戏波澜上有合欢树布叶荫华湍蒲长纫作佩充君衿带间文鸳刷好羽荷君稻粱恩芳树垂青阴藉君相攀援一朝霜霰集玉台风以寒蒲叶日凋落独立良以难文鸳毛巳短芳树枝亦残昔日充襟带不殊芝与兰昔日唼稻粱不殊凤与鸾昔日蒙攀折不殊琅与玕人情有翻覆芝兰化为营树枯鸟摧颓弃置何足论谁能为此曲令君发悲端韩娥引长吭丽玉和哀弹此曲不可竟曲竟摧君肝 

　　○名都篇 

　　奄宅启幽蓟瑶光映神皋太紫体皇居灵景耀层霄宫雉遥相望穹窿一何高羣后布大化吹万咸光昭山岳效神奇佳气郁嶕峣百辟式光仪充庭集蝉貂多士亦响臻济济来誉髦和鸾辏丹毂绝影饬华镳高天有迅羽扁?飞翻翼神飙巨壑无纤鳞瀺灂腾飞涛赤鴈奏郊庙黄泽兴风谣辽辽殊未央民生亦云劳空谷有白驹皎皎思场苗 

　　○出自蓟北门行 

　　浮云不停飞万里长悠悠征篷逐行客抚剑来边州駈马度沙碛关树鸣穷秋亭鄣互万里故乡敻且修鸣鴈接胡天日暮交河流反顾望招摇光映东南陬征心无倚薄飘若风中斿红尘蔽太漠国恩亮未詶古来有行役胡为独沉忧 

　　○哭泉篇 

　　万历岁在甲辰予有榆林之役道经宜君县哭泉上谒孟姜杞郎??司??司在宜君山半??司前井水甘冽相传孟姜自长城携夫骸至此渴甚仰天大呼甘泉涌出哭泉由是以名予感其事作哭泉篇宜君山兀兀哭泉水呜咽呜咽何凄凄行客中心悲皎皎孟家女姣好世所稀十一阿母侧对镜画双眉十二工笔札十三敦诗书十四弄机杼十五能裁衣十六鼓鸣瑟十七为君妻将事陈六礼阿母亲结缡香车遵大道白马从青骊日暮登君堂一一生光辉坐用连理席饮用合欢杯枕用双丝锦被用无缝绨额花怜并蒂钗燕亦交栖一日羞顾眄低眉向重帏二日寡言笑足不离中闺三日感私爱宁知生别离别离在何许筑城向边土里正朝扣门范郎方出户长跪告里正鄙薄愿有陈丈人且安坐 【 三句韵】 范郎无弟兄少小背父母伶俜常独居黾勉娶新妇三日未上堂形影相与侣身瘦气力索寔难备行伍里正得闻之斋怒气如虎汝心何偏颇汝言何覼缕官家西防胡频年戌闾左妇女缝征衣丁男役疆圉谁不念妻孥畴能保公姥内史催筑城法令急如火汝籍隶军书汝名早报府一更褁舂粮二更听桴鼓更三候点行四更催赴伍五更出严城兼程逐前旅去去莫稽留稽留行逮汝范郎得闻之低头复诺诺仓皇还入户 【 三句韵】 仰面见新人淫淫泪如雨蹋地但呼天哽咽不能语与卿为新婚保巳终百年何意风波起相失须臾间念此远行役一往不复还终知是死别会面永无因愿持一生欢托意于后人莫以盘石故弃此玙与璠莫以丛棘故弃此蕙与兰莫以野鹝故弃此鹓与鸾人事有迁易慎勿相烦冤所悲孤单儿穷独谁与亲气结语中塞拊膺更长叹新妇谓范郎君言何偪仄君悲妾亦然同是被驱迫结发行事君寸心终不易妾心若玙璠君心岂盘石盘石犹可移玙璠无改色妾心若蕙兰君心岂丛棘丛棘有时萎蕙兰香不息妾心若鹓鸾君心岂野鹝野鹝虽有仪鹓鸾不重匹三月与君别四月缫车鸣五月理交??聂札札机杼声六月持刀尺七月寒衣成着线爱稠迭胡地元氷凝八月即长路九月来边城随时自爱惜无为儿女婴何以感妾面钗头一双燕比翼虽差池时来会相见何以感妾思缀耳双明珠的的自相对圆转无巳时何以感妾心连丝串双针紏结永不解刺君褱与襟何以感妾爱同心茱萸带缠绵结两头系君胷与背送君在何所乃在河之梁踟蹰不忍别悲风吹罗裳送君在何所乃在郭门外躅踯不忍别凄风吹罗带送君在何所乃在山之阴恻恻不忍别长风吹罗襟送君在何所乃在大道口恨恨不忍别寒风吹罗袖范郎马在前新妇车在后新妇向东旋郎马从西走掩抑背面泣傍人为回首一日复一日征夫去家室旦辞家室去暮宿洛桥边太息通鸡鸣车音巳阗阗旦辞洛桥去暮宿芒山曲展转达五更马蹏巳笃笃客行不遑息远见龙沙碛风动草茫茫白日无晶光飞沙蔽原野日落天荒荒沉阴啸幽鬼寒雨吹枯杨军吏持白挺平明催筑城万人对举杵橐橐櫅谐声饥饿不及哺日昃犹未停鸟为拊翼哀马为骧首鸣长城何郁郁万里亘层云负土未终极连山有时平忆昨别家日谓言功有程何期是永诀愤懑空填膺泪尽骨巳折髓枯神就冥父母生我时所愿家计成不图死异域魂魄无复并仰头告火伴念我同乡儿我今日就冥亦复何所悲所悲有新妇临别与我期四月缫长丝五月理鸣机六月执刀尺七月制寒衣八月出闺中九月来边陲今巳七月尽计日苦不待三旬尚有余 【 三句韵】 念与新妇别一一有所诒一一还所诒并用申我词还渠钗头燕羽翼永乖离还渠缀耳珠圆转知何时还渠连丝针糺结徒尔为还渠同心带断绝无所施一一既无分两情长依依奄忽毕大命言绝犹声嘶可怜七尺躯化为城下泥七月凉风起哀哀谁家子云是征夫妻孟姜世无比当窻执刀尺裁缝纨与绮清晨为上襦挑灯为下裳袴褶及靺鞈事事四五双袭以同功绵熏以五木香离娄事结束中宵理行装出门不返顾西向指朔方离家方破月遥遥见边墙切切频借问循行呼范郎中有同乡子知是孟姜来罢相致前词 【 三句韵】 郎槷一何速侬来一何迟郎死留所诒一一与侬持更复有何语语侬侬听之还渠钗头燕羽翼永乖离还渠缀耳珠圆转知何时还渠连丝针糺结徒尔为还渠同心带断绝无所施一一既无分两情长依依可怜七尺躯化为城下泥孟姜得闻之怨绝凄心脾一哭天为泣再哭城为摧城摧白骨见何由覩郎面髑髅缠草根撑拄巳零乱囓指试枯骸血尽骨将徧中有一人骸沥骨骨为颤知是故情人泪下如流霰续用五丝绳濯用百和汤褁以明光绮函以紫缬囊取粟持作饭折葵持作羹纤纤作雅拜细语良惋伤与君结大义生死永相望同棺有共死异躯无独生死生知不媿负君还故乡万人咸举哀顿足裂肝肠行行负郎骨登顿剧饥渴泪滴高山头甘泉石上出逶迤漆沮闲足茧身巳竭凿石瘗郎骸中道欣同穴立槁石穴傍容光炯不灭土人请合葬累土为高邱邱前树松柏邱后树梧楸叶叶自相对枝枝自相樛下有蛩蛩兽上有关关鸠邱左藤交蔓邱右水合流禽鸟相悲鸣行人尽回头汉有仲卿妻秦有范郎妇兰芝与孟姜芳声照今古兰芝比孟姜孟姜定无双 

　　○结客少年伤行 

　　不逐幽并儿骢马高缠鬃宝铗佩锦带鹊血调骍弓探丸杀长吏格捕都城中不逐京洛儿呼鹰灞陵东征歌出上兰使酒过新丰睚眦由一言断首如折蓬天生沉勇姿耻与而辈同结交万夫特羞称百夫雄古昔宁有两今世良无双一朝感意气为君提玉龙千里不留行挥刃当上风万金不回首去若双飞鸿嘻唉笑竖子剑术胡能工戢身襄子厕溅血秦王宫 

　　○门有车马客行 【 甲午纪事是岁洛阳大侵人相食】 

　　门有车马客兴言发洛阳肃客出门枢蹔为停高箱长跽借问客亲故今存亡客语未及对含膆先沾裳昔亦一洛阳今亦一洛阳今日洛阳道萧飒交悲凉藜蒺袭通衢白骨纷纵横父子相啖食兄弟为豺狼刲肉以当醢析骸以充粮百里无人烟落日寒苍苍天道有崇替人事固难量送客出门枢引领岐路傍反顾不能言哽咽独摧伤 

　　○怨歌行 

　　冉冉阴阳移凉节变金素清飙飘玉除瑶阶零白露皦皦素月辉槭槭离宫树感彼恩幸捐伤兹年岁暮出户遥相晞彷徨增永慕 

　　○少年行 

　　三秦饶慓侠五陵多精悍轩轩若云屯棱棱自风岸飙生耳后声光流目中电意气有输命然诺无反污中夜月出高虚堂敞华宴酒酣各慨慷扼腕明恩怨坐中一少年祭酒起长叹出门据紫骝腰间插双箭马迅不及尘飒飒掠飞燕邯郸旦血腥关吏泪如线 

　　○战城南 

　　男儿生七尺何赳赳提军出城南两甄分左右忼慷赴敌场骨腾肉飞谁肯后生当渴饮月氐首死当弃黄沙胔肉但饱乌鸢口安能草间活挟妇孺走如豝随豭一牝逐逐呼一牡 

　　○白纻词二首 

　　绮霞欲素东吐月后庭千花明绛雪停车絷马客不发桂醑兰镫为君设满堂美人俨行列含商扣宫白纻阕众中恐君不中詧君独目成与予悦愿歌回风烛光灭赠君鸳鸯合欢结重以盘龙玉跳脱 
　　飞霞夭矫惊鸿翔安陵起舞歌龙阳曼褏乍举清音扬雕盘玉食行璚觞千秋万岁乐未央愿赓黄鸟从三良身荐蝼蚁狥北邙朱颜奄忽难久持前薪见凌前鱼悲啖桃矫驾仍见訾锦衾绣枕从华滋膏兰香泽为谁施 

　　○拟鲍明远行路难十八首 

　　登君郁金■〈山蹇〉嵼之高堂坐君琱琼玲珑之象床酌以百末兰生之玉酎熏以百和辟恶之生香下堂失意在俄顷空留玉钗明月珰曲房在天雨在地欢情自短梦自长行路难有如此为君哀歌增慨慷 
　　君莫倚出海照乘之明珠君莫倚入怀连城之白壁光芒■〈火霍〉■〈火霍〉安可为按剑路人方在侧不祥之宝一以剖何如归作荆阳石珷玞瑊玏齐见珍今我弃置何所惜紫丝缰引白额驹三市九衢作游剧 
　　贵贱相倚伏忧来忽与危亡期属镂在手仰天叹安能还我丹徒旧布衣君不见猛虎在山血麏麋啸风抉石饱且嬉一朝入圈弭两耳那得决蹯出械机目光如炬忽堕地纵有利爪将安施 
　　君不见梁上燕辛苦生四儿双燕哺儿出入相间飞沾沾风雨衣离披掠虫上下百不辞日暮来巢长忍饥饲得儿肥毛羽长鼓翅各自东西南北飞人生作计亦若此何如且尽尊前卮安用金高北斗为 
　　君不见南北路日日行人来复去一堠方过一堠迎但望前涂谁反顾荒鸡鼓翼日始暾疲马辞轩天巳暮旧客还寻旧主人认得门前古棠树南国竖儒尘满身足趼眼昏无雅步人生遇合亦有时归去清江守罝兔 
　　君不见夸毗之子逄世资轻裘白马纵横驰噉名猎誉竞诃诋惟凭气息交相吹山中老客不晓事白首穷愁仍下帷仰看屋梁弄铅暂著书不藉傍人知身后空名亦何益兀兀长年徒尔为谁云书成俟来哲但付子孙覆酱瓻 
　　结交莫令大缱绻缱绻岂能终不变一朝掇塺嫌隙生三峡九疑在对面我心如月还自知水石累累清自见斫剑起按行路难四座闻之泪如霰 
　　君不见虞仲翔平生颇恨无人识死借青蝇为吊客子云寂寞草太?异代君山那可得仲宣貌寝太冲口吃元叔不如一囊钱咿嚘肮脏倚门边相如未遇汉天子犊裈卖酒成都市衣冠容貌能动人举世孰知伪与真急办高车及大马揣摩诸侯西人秦 
　　列■〈垂夬〉光驹隙影百年之间真鼎鼎与君青鬓至白头今昔相欢若俄顷人生谁得终百年会见相将归下泉是非恩怨共尘上何必相疑由一言浇君垒块奉君酒眼前浮云亦何有莫言今日不不宜当念抱颈牛衣时 
　　橘柚樝梨同适口丝肉笙簧共娱耳人生语默各异趋安得与君皆相似回蹊曲磴饶荆榛委迟周道平如砥同车相就宜相亲莫问悠悠路傍子 
　　谁谓吕梁之水鼋鼍不敢游丈夫蹈波若安流谁谓盘蛇乌栊高通天跛羊驽马登其巅至危乃在细旃上主人朝回新拜相男儿尚主女入宫僮奴亦是边城将一朝黄纸来见收覆巢之下雏啾啾层台累榭作车厩华林兰阪成榛邱少伯谢乌喙去弄笠泽水子房辞龙准归从赤松子君王岂有四海罗鸿鹄高奈尔何 
　　造物小儿何狡狯搏弄生人作游戏鞭棰剪剔无不为令汝脰申还就羁卒岁穷经期自见?鬒生华犹未荐九重詄荡天自高怀中有书不得献幸当圣世方右文眼看年少登青云骐驎蹀躞首天路宁复反顾求其羣咫尺君门隔万里葛屦履氷露泥泥铗歌日暮归去来翘材之馆何时开 
　　氷蚕吐丝丝不绝忧从中来那可掇昔人谁似杜康贤漱醪坐使沉忧辍以兹于尔了不疑日向糟邱营曲蘖醉乡有路抵华胥不是人间涂九折丈人箕踞兀然醉为尔翻歌行路易 【 李白作蜀道难陆畅反白作蜀道易余亦戏用此意】 长安大道应吹面对面相逢不相见霍家家奴冯子都白马银鞍如疋练狭邪挟弹日经过意气骄矜走雷电汉家近与乌孙和塞犬生牦少征战三河侠少气不平画地指天功未建登台长啸向北风睥睨腰间双羽箭 
　　揉木谁作轮剡木谁为檝适此万里资令君远离别岂无石尤败尔檝岂无太行摧尔轮有心愿逐归棹月有梦愿逐归轮尘征轮去去棹未返坐惜青闺华岁晚 
　　忆昔行游气夸迈足底九州岛如历块躧步高凌泰华巅俯瞰黄河若衣带策敌草檄皋兰山从军飞辔长榆塞一从胏病卧空山行药松间聊闭关越陌度阡少陵厉经邱寻壑何蹒跚为语及时无自苦呼酒击鲜歌且舞飞扬或放鞴上鹰骁腾行猎林中虎 
　　莫言富贵由英雄莫言贫贱皆愚蒙运去贤讷在沟壑时来屠钓都王公世人皮相逐华竞宁知瓮牖贫非病座拥奇书傲百城褏有明珠轻万乘寄谢嚣嚣项领儿莫因落皃相凌欺 
　　举世不足处驾言凌紫烟玉鸾启前路飞龙翼高轩游行霄雿中竦身入云端九州岛烟九点五岳石五拳下见向平禽庆两小子蠕蠕如蚁相攀缘鼠肝虫臂供糇粮卒岁有余腹果然道逄双青鸟口衔赤玉灵文篇云是金母使招邀燕息昆邱巅龙伯脍六鳌天吴醢神鲲弃骨若邱陵不足充盘飧夸父翻渤澥海若倒百川玉女调酒浆不足充壶尊上元拊灵瑟宓妃歌步?阿母开玉钥授以元始太上之真言誓将骑六气出入无穷门安能局蹐世间路乃与松菌争齐年 

　　○思悲翁 

　　思悲翁昔骑竹马泥城东颜如好女桃花红探縠上树如旋风十八从军征胆壮气益雄左右佩两鞬云端射双鸿私通马旵豪饵敌邀奇功伏甲三十万中夜出云中敌觉乘六??马一夕遁去旃庐空逞心一以蹶事往徒忡忡日月忽行迈齿落头巳童来归无寸土乡里小儿弃我如秋蓬夜半摩挲刀与弓歌声中咽哀思丛思悲翁悲莫极今日非昨昨非昔猛虎虽巳死踁踞不肯侧思悲翁悲复何益 

　　○凉州月 

　　月弯弯照凉月月下一声角散作关城秋城头高旌飞孑孑陇水渐凝声渐咽征人月下霜满衣北风翦翦氷髯折将军锦帐犹歌舞传令中军夜研虏平明献馘向辕门醉卧未醒闻报鼓九重丹诏来边头将军益封万户侯部曲惟闻行薄赏军中嬴得一椎牛又传虏薄关城下饮罢谢恩齐上马 

　　汲古堂集卷之一 


　　●汲古堂集卷之二 

　　东瓯何白无咎着 

　　乐府体 

　　◆乐府体 

　　登高邱望远海 
　　雉子班 
　　石城女儿行 
　　采莲曲 
　　古别离 
　　明月引 
　　军中行路 
　　琵琶引 
　　边马行 
　　哀江头 
　　玉局谣送袁令君移治兰溪 
　　粤海赛神词 
　　滇海曲 
　　督邮行 
　　溪翁行 
　　河翁行 
　　尺八 
　　迎龙母词 
　　滈池谣 
　　都护行 
　　兰竹引 
　　苏小小 
　　冷客吟 
　　关山月 
　　独不见 
　　爱妾换马二首 
　　夔州竹枝歌 
　　企喻歌六首 
　　琅琊王歌五首 
　　上声歌四首 
　　横塘曲 
　　紫骝马 
　　梅花落 
　　闺思 
　　春游女 
　　燕台古意四首 
　　长安少年行 
　　春江词 
　　有巢者阿 
　　同生曲二首 
　　塞下曲七首 
　　侠客行 
　　捉搦歌四首 
　　大堤曲三首 

　　○登高邱望远海 

　　登高邱望远海积气苍苍窅何在长鲸岳岳龙凭凭吹涝湱与风雷争九州岛为壑三山平海若舞冯夷逐不甘而族甘人肉十百生人葬而腹吮血磨牙犹未足谁教汝狎之日日蹈波如蹈陆白旐招魂魂未回峩樯大艑开复来 

　　○雉子班 【 弋人探雉卵伏以家鸡驯养为雉媒以诱羣雉而翳之】 

　　麦芃芃雉斑斑雄飞呼雌出林间前鸣后雊岂不适宁知危机方在侧雉媒飞飞高入云两雉相逐求其羣雉媒下伏雉在翳翼铩尾伤锦云碎咄尔雉媒胡不仁唯怀恩养笺其类吾闻至德之世麟游于郊刳胎破卵凤不来巢兔死狐悲亦至性况尔同侪等躯命唯鸟有枭兽有獍　物之不仁人之镜 

　　○石城女儿行 

　　石城女儿静且姝十五夫壻执金吾盈盈掌中明月珠一朝新爱坐捐弃中道君心与予异那说当时可君意强笑向人中不欢蜀弓??流悲楚妃叹上堂下堂反掌间盘石虽坚尚难保明镜蛾眉为谁好嗟尔丈夫何草草 

　　○采莲曲 

　　采莲歌声断续沙棠为船青丝笮芙蓉出波何绰约朝期在何许期子西陵下暮期在何处期子西陵渡东家女伴日相邀阿侬判识西陵路菰蒲短短鸭鵊飞两岸风吹杨柳树十里芙蓉极望平绿波澹澹绮霞生棹通叶屿妨船重船出花潭觉棹轻藕丝相缠绵当时可君意谁遣藕花开连茎复并蒂并蒂萎红逐流水缠绵宛转相终始空房袅袅落秋风采掇那能得莲子忆昔十五不识愁东家相唤共凫舟自矜弄桨西陵荡不爱提筐南陌头花艳时能分笑靥叶长未解鄣侬羞一朝复一暮花落愁难度旧爱避新人新人行复故翠葢田田泣晓霜朱颜冉冉罢红妆驩比荷珠元不定侬如荷镜本无光相忆音书断相思道路长祗应夜夜西陵月独照城南瑇瑁床 

　　○古别离 

　　古别离别离各异县异县隔湘南何用问音信双头七宝簪朝采南涧兰暮采中洲菉独乘白凫舟空怜隔江宿苹花断续开苹香江水绿水绿苹开映碧沙江帆夜夜泊谁家愿借东流更西注好凭双泪寄三巴古驩无处所佳期渺何许落日汉阳波悲风洞庭渚玉垒迢迢去不还铜梁望望窅难攀悲在口中含石阙鉝飞天上卜刀环袅袅商飙生菀蒻连理??丰床锦衾薄寒到齐纨不忍捐丝脆吴绡那堪着月下偏窥翡翠帘霜飞暗妬鸳鸯幕空思杨柳系青骢愁看桂树巢黄爵一朝复一朝遮莫可怜宵深闺谁与媚荡子为谁骄秋梦秋云薄巫山巫峡遥门前风吹乌桕树判是衡阳无鴈渡君今不渡奈君何激楚南音穴有歌 

　　○明月引 

　　团团桂树吹古香隐隐桂轮流夜光始见天垂如振素渐升海底若飞霜谁家南陌玫瑰阁何处困城瑇瑁梁东城南陌愁难歇庭中奇树凉飙发梧桐露湿银床枝菖蒲夜冷金塘节白鸿并作淮水云?兔犹疑梁苑雪梁苑不可接淮水渺难涉相将油壁车欲引沙棠檝可怜乞巧流萤院可惜长门玉阶怨弦涩犹闻瑶柱筝漏微渐促金徒箭来年密意串双针秋风缄恨捐团扇梦觉车音殷若雷望里明河白如练圆■〈垂夬〉空伤岁岁期容光坐惜朝朝变别有思妇出深闺见月双垂玉箸嗁荡子辞鸳阁从军逐马蹄诏随都护遮陇右书传驿使到关西江潭水落鱼龙静宛转金波寒不定沆瀣香浮汉帝盘茱萸奁展秦王镜尘生神女宝屧轻彩含渊客鲛珠迸红衣半落芙蓉愁芳蕤欲歇蘼芜暝越姬采菱曲未终吴娃击榜歌相应三五盈盈满月飞讵知二八减圆辉毵毵鹤发新愁长宛宛蛾眉故貌非莫遣妆台窥粉泪直教舞榭鉴罗衣 

　　○军中行路 

　　行路难路难千万端黄牛百丈峡青泥九折盘岂若从军苦欲语从军摧肺肝悲声非关瓠巴奏哀音不为雝门弹长城三春草尚短幽州八月雪先寒雪寒草短复年年绝域风光讵可延乍见梅花吹作曲巳看榆筴落如钱冠军未返燕山骑少妇空悲蜀国丝摐金浴铁逐轻车死国从来不顾家百战将军军碎叶十年征戍戍黄花碎叶黄花沙浩浩西日甲光寒暠暠阵云遥望聚如羊胡马横驱疾于鸟分麾后队屡愆期转战前军恒失道属国功名数亦奇边地风霜身易老风霜渐失别时面误杀春闺梦中见断绝上林尺素书思为杏阁双飞燕双燕春来一度归三秋何用寄戎衣夜夜遥遥闻觱篥一声一泪落金微 

　　○琵琶引 

　　吐延川上秋如水赫连台畔边声起女郎二八弄琵琶明月入怀风绕指流悲写怨不关人南客初经塞上闻断行沙鴈急冲雪啸侣峡猿哀度云黄河卷入檀槽小千载古愁弹不了磷火荧荧白草长月低青塜胡天晓 

　　○边马行 

　　氷霜吹折榆关柳边声一夜传刁斗塞鸿晓渡白狼河家人梦断飞狐口平沙莽莽汉月高腥风猎猎鸣弓刀窟深水寒长城下尽是征夫饮胡马胡马凌兢冻欲僵岂待明年春草长冬来饷减丁男瘦咸买边驹补官厩马肥犹可给差徭男瘦不须防格鬬年年少府出金缯邀得卢龙塞上名岂有蒲梢输内厩不闻龙种到边城忆昔文皇临赤县材官十万良家选出塞三犁老上庭招摇翻向南天见河魁太乙按星文边塞家家习征战勤王字镂铁兜鍪报国书留赤羽箭一从互市议请和汉军日少胡日多护羗不自秋乘鄣部曲何人夜枕戈浪传欵塞时邀赏牧马公然北渡河胡奴解唱凉州曲汉妓能翻敕勒歌君不见明妃塜冷胡天碧一曲琵琶泪沽臆治乱安危各有人洛阳少年何太息燕支山下阵如云鹊印谁论百战勋坐惜龙城飞将没至今犹忆陇西军 

　　○哀江头 【 为南康守吴公而作也公讳宝秀嘉靖己丑科进士配陈氏吾郡平阳人】 

　　飞云渡口西风急津吏停桡刺船立始阳公子甫垂髫掩抑依依向余揖诙言阿父守南康双旌五马烂生光宁知廉吏反为罪诸孤藐尔身凄凉父昔驱车到公府蒿目日询民疾苦化行远迩朞月间不图遽坐中官祸中官榷税来江州讥征会敛深诛求大旗卓天天为愁峩舰压江江不流长江日高一丈五传呼奏乐频挝鼓于阗宝带刻麒麟大内金牌画飞虎秃袖监奴紫绣衣锐头恶少青丝组长官俛首不敢言何况区区商与旅左右烂用水衡钱夜椎肥牛朝击鲜张弓挟弹仰天射鸟飞不近浔阳天游徼关头弛巡逻怱传商客偷关过驾风远逐到南康中流繂断官船破十人失水九人堕飞涛适值长鲸饿水中呌援呼州民州民举酒翻相贺貂珰见说生怒嗔自谓奉书因国课玺书统辖及守臣有事守臣当我佐州民袖手谁使然民之憍犷谁之懦父谓尔珰勿怒嗔尔曹腰领无容剉关津有地税有经越境犹然黩泉货而曹之死夭死之岂得吾民有连坐貂珰槌床怒不止谤牍蜚诬抗明旨御批缇骑出燕京槛车夜达南康城南康城外合城内江水汤汤流哭声锦衣索钱动盈万橐垂何以供充盈母怜此别异南北誓愿相随同死生父云一身尚难保岂能携汝增伶俜夜阑掩泣巳憔悴阿父据床方假寐烛辉无焰雨涔涔阿母遂作无聊计开奁试检约指环挑灯更拾流银髻半生椎发羞艳妆贫女从来少珠翠离娄结束留枕函与君稍佐长途费床前再拜相决绝念妾笄年同结发祗言偕老共苦辛何期中道生离别台前古镜名盘龙光与阴精应圆缺茱萸绣带拂清辉琉璃错匣妆明月更有宝剑名纯钩龙藻龟文炯明灭寒光历落粲星辰白虹糺结流霜雪愿得周防君子身要见时危秉风节袖有一双七宝囊低垂四角同心结愿言分赠两侍儿芗泽芳情未消歇女儿未长儿尚孩抚养宜均理无别桁上犹存蛱蜨帬笥中尚有鸦头袜君今远道勉加飧莫因死者生摧折生者不媿死有知岂羡两身同一穴叮咛告父父岂知梦里微闻语声咽小儿抱颈女牵衣絮泣渐低灯渐灭平明呼毋唯空床宁知阿母悬高梁阿父见母死抆血裂中肠儿女见母死恨不从母亡阖城闻母死擗踊咸如狂中有但夫人八十鬓发霜开我东阁厢着我素罗裳仓皇备牲醴命仆舁黄肠 【 时城中但夫人八十余遂以沙木棺见赠亲视殓含举祭】 亲为视殓含三绕母尸傍抗声恸为绝阴霾四塞天无光锦衣敦迫难久俟薄俸那能具行李父老吞声为醵金商畧通衢寘方匦闾阎士子纳银钱村庄妇女投巵珥三日得镮三百余空城大小随行车呼天远彻一千里道傍闻者咸嗟吁天王明圣臣当戮诏发秋曹先系狱中山未白乐羊书秦庭岂少包胥哭一物终回造化仁六幽竟藉阳光爥不分生还见故乡惊看儿女错成行短衫紫凤半零落小子呼爷能绕床夜阑秉烛犹疑梦悲喜交并转沉痛几回呼母闻不闻呕血抚棺唯一恸孤臣九死轻一毛天心未寤生何聊愁闻税监益骄恣豺狼满道人萧条每当素食惭无补风霜只益臣心苦愿逐龙逢地下游圣意中回臣得所一朝卧病绝复苏之死犹呼臣有负我闻此语空咿嚘古来酿祸宁无由未论远鉴汉唐事得不哀痛汪王刘忆昔肃皇兴楚澨启沃君臣同一辙刑余祗合供扫除岂得预参藩镇列江南安枕七十年忍见今时更骚屑吴公吴公君莫悲臣能尽忠妻尽节千秋正气塞乾坤为雷为霆有余烈忠魂傥拜永陵云应抱遗弓泪成血 

　　○玉局谣送袁令君移治兰溪 

　　玉局山头月弯弯玉局山下车班班紞如五鼓侯出郭前车不行后车却白头父老前致词愿后止车立斯须昔时猛虎满中路自侯之东虎北渡昔时苍鹰攫人食自侯之东鹰敛翼昔时蠡贼食我谷自侯之东谷蕃熟二月缫车声拍拍未离杼轴官催迫我今有繻兼有帛四月麦苗青蔌蔌未登场圃官催督我今食粱还食肉何以饯侯百壶酒愿侯少留斟大斗汤汤之水横春渡来从西来去西去去时何早来何暮方舟荡荡江之浒前船挝鼓催摇橹婺人式歌歌且舞尔歌何长我何苦须臾张帆疾于镞我们仰天何所祝祝侯长年绥百福 

　　○粤海赛神词 

　　炎海红云蒸远岛日照林花映江草蛮奴两两茜裙新齐到庙门声似鸟击鼓刲羊与神语八节愿神长作主丈夫捕捉饶蚺蛇小儿捞漉多龙鰕更向商船得文贝还从夷舶收丹砂丹砂文贝到州府易得金钱不知数与奴买锦作长衫双带交缠长命缕此时赛愿来挂旛更绣花鞵施神姥 

　　○滇海曲 

　　人间信是滇南好四季春风自花草行人齐唱梁州歌晓日曈曈抱珥河僰妇妖妆美姿首数贝四庄为一手绿云髻亸鹦哥花红潮颊晕槟榔酒西连夷峒接贵阳蛇虫吹毒蛮烟黄崖蜜能甜与郎饮愿郎莫漫苦思乡 

　　○督邮行 

　　宁入虎穴捋虎须宁缒龙窟探龙珠莫令足迹入城市督邮伍伯怒气麤督邮索钱犹自可伍伯苛求急于火谁言城市无人行夜半中逵犹哭声 

　　○溪翁行 

　　溪田荦确河田沃瘠土民劳膏土乐河田多收十斛余年年不肯全输租溪田收薄少生计刈薪卖谷完新税春来月出不闻歌昨朝社饮无人醉溪翁但羡河田丰家家瓮酒真珠红 

　　○河翁行 

　　老翁耕种居西村白头不到城东门翁言淳朴日非昔我觉胜儿儿胜孙大孙自诧能当户负租往往凌田主日斜归自县门来桑下乘凉说官府 

　　○尺八 

　　紫玉嘶风横尺八长声割云清吐月洄波湱划海西流黑河千里?氷裂琼台独立愁烟穴银浦隔帘垂素虹草头风急不留影卷入烧烟惊夜鸿枫林楚客歌楚只夜半魂归渡江水 

　　○迎龙母词 

　　龙母为永嘉苍山周氏女女汲于溪得文石焉误吞之遂有孕及娩产一龙飞去母亦惊死土人为像祀之数有灵蠁郡大旱有司每虍?亏祷迎母母至辄大澍帝遣祝融封海水踆乌渴饮神呵止三山石裂绿尘飞鳌背半枯甲光紫桂旍孑孑芝葢团山苍天碧江鸣湍神巫胡呪踏风舞阿母高居玉府寒湘烟细绾双鬟小一叶隔江飞白旐风生马鬣炮车云手撤天膏输地媪浆凉糈洁告?功紞紞鼓声香雾蒙旗脚龙孙秋蚓细车箱鱼媵眼波红弱流三万窅何在十洲药老无人采佩里珠光如玉盘好借吸干娑竭海 

　　○滈池谣 

　　滈池遗壁华阴使砀山真气如流水珠扃曙夜烂明星牧羊之子窥鱼灯空空下天岂不锢银海金凫忽飞戈雨消玉马涩秋烟囓尽龙鱼石花吐酸风吹泪漫如渑砺剑有人登茂陵 

　　○都护行 

　　龙沙连连城百雉广场日射城烟紫天低牙帐鱼鳞开燕尾捎霞都护来下马风髯吹飒飒翠幙流波动金甲六花应鼓尘不飞龙鸟阴阳倏开阖炮车雷野阵云崩马足??辰??辰如渡氷奔蹙忽疑行万里欲蹋皋兰平作砥须臾列戟寂无声烟冷平凝天若水都护下来神不骄蹴立营门亲射鵰鵰横箭急锦云坠万骑前遮呼万岁愿抽一羽天山平岁岁奉君君莫弃 

　　○兰竹引 

　　吴门王校书百谷尝以马姬所画兰竹题诗其上赠予今姬且殁而校书老矣披图嘅然系以此诗 
　　怨竹愁兰楚江尾欹烟濯露临湘水?硻黑?南墨印惊鸿转惜花魂抱春死秾情弱骨沈秋尘蒋姨佩暖梨花新双鸾雾影月轮细杨柳谁歌刘采春阿敬心情词宛转渡口雨消凉梦短不独盘龙蛾影空书生鸦鬓如凫翁 

　　○苏小小 

　　钱唐何儿骑白马日斜眼醉西陵下蜨媒上下泛烟空粉华兰露嗁春风湖浮碎镜荷为葢风曳纤萝动裠带艳骨埋香梦不消月下妖狐学人拜 

　　○冷客吟 

　　风花如梦云冥冥五陵侠少春凭陵双童夹马问何处马熟秦蘅采芳路山屏六曲小藏天柳窣银塘颦欲烟蝉熨香霏宝钗暖眼缬红潮玉船满瑛盘无声罢跃琼沉水火中歌纂纂歌纂纂舞傞傞乐方宛转入变多罘罳半昏月低河南邻冷客束书卷灯下空肠辘轳转残星晱晱鸡三号觚棱日近天门远 

　　○关山月 

　　明月清秋夜关山奈别何桂轮光未满草露湿仍多团扇怜齐素单衫冷越罗林霜凝晓液池镜委圆波梦断宵碪彻愁惊旅鴈过因风将玉塞流影度金河拭泪销红粉颦眉损翠蛾白狼犹转战朱鹭未赓歌苜蓿骄胡马烽烟散橐驼深闺长閴寂芳岁易蹉跎为问征西将何时议止戈 

　　○独不见 

　　日暖百花香天清双蜨黄菖蒲隐玉甃杨柳覆金塘离思萦宵梦愁心倦晓妆月寒照胆镜尘暗合欢床夜舞怜垂手春游忆采芳故情那可问新怨若为忘捉搦闺中曲盘陀塞外装经时沉鴈素荡子隔渔阳螙粉销文管虫书上画梁鷾鸸仍引子鹦母?鸟尚呼郎容鬓韶年改风烟别路长何时歌入塞笳吹笑还乡 

　　○爱妾换马二首 

　　佳人殊姣好神骏故权奇易判倾城质难逢歕玉姿笑谭挥绛袖拂拭控青丝蹑景归新主行云傍阿谁骄嘶来上厩掩泣下重帷他日蘼芜路鸣鞭去莫迟 
　　花外回金勒尊前遣玉人但看朱鬣好不惜翠蛾颦骏蹴霜蹏玉鸾销匣镜尘夜抛纨扇冷春试障泥新女子闺中态男儿塞外身亦知难再得不敢失骐驎 

　　○夔州竹枝歌 

　　巫山巫峡路难凭滩一湾来山一层上峡虽迟来却速有朝一日下江陵 
　　滟滪滩偏与水争水奔石怒作雷鸣不知呜咽缘何事好似郎心长不平 
　　山精曾作 【 音佐】 蜀王妃又传望帝化催归明镜尚留坟上石催归长向武担飞 
　　后园隙地种胡麻鹧鸪飞上紫荆花白酒黄鸡侬自有锦城虽乐不如家 
　　天际遥看是瞿塘百丈牵江一水长纔过黄牛还白马争教客鬓不成霜 
　　人言宋玉恁荒唐浪传神女下巫阳秋来好作还家梦舟过阳台莫漫狂 
　　酾酒黄陵古庙中也知来去不相同上水苦难来水易愿神莫送下船风 

　　○企喻歌六首 

　　健儿赴沙场永隔亲与旧结交异姓欢生死得相救 
　　谁言金极坚金坚未为极愿得弟兄心生死长不易 
　　有粟当共舂有布当共缝我心无偏颇甘苦得相从 
　　作将须作楗作军须作伴一箭折不难十箭折不断 
　　生儿远从征不如不生儿有痛侬自怜呼母亦何为 
　　阿母生健儿不作阿母力健儿在万里呼母何渠益 

　　○琅琊王歌五首 

　　男儿如绦鹰有钱始插翼买酒就垆头宁论两相直 
　　林深鹳鹊骄水深鲂鲤跃游子投主人愿主长安乐 
　　琅琊大道王车骑何烂烂夹毂紫髯奴一卢呼十万 
　　琅琊大道王琅琊复琅琊前有七宝葢后有七香车 
　　人马去如龙雄猛不相下除是广平公方能骑此马 

　　○上声歌四首 

　　男儿水性虫百折不可回一旦化风烛寸心忽成灰 
　　情痴因有情无情痴更绝侬见镜中花引手欲攀折 
　　人言侬了了我言侬漫漫相见不绸缪缝衣过夜半 
　　别侬忽经时见侬定欢喜宁知相见时掩泣不得止 

　　○横塘曲 

　　玉人弄柔橹掩抑横塘歌红烟漾半臂光风动湖波盈盈忽不见脉脉伤如何云散数峯出潭上青嵳峩 

　　○紫骝马 

　　赤骠弄娇嘶长风入四蹏玉鞭轻未下朱鬣剪初齐性洁严刍秣材驯习鼓鼙健儿两相得心事玉关西 

　　○梅花落 

　　一树照银塘朝光动曲廊雪添残处片风和落余香迟暮愁难寄关河梦易忘折来不自惜掩镜湿嗁妆 

　　○闺思 

　　好是朝来懒独愁明镜前征期恒失半追梦不成圆柳暗晴疑雨花深暖欲烟何时分笑靥满眼剩春眠 

　　○春游女 

　　游女系春情花明屡误更曙妆殊未竟邻伴巳相迎巧鬬山眉浅寒禁雾縠轻小姑初出户失喜报新晴 

　　○燕台古意四首 

　　飞乌动晓光日照郁金堂露井桃花短银塘柳叶长明珠萦帐頧郄月覆钗梁髣髴珊瑚枕余欢半眤床 
　　疋练拥霞绡相怜马影骄侬家一步地玉河双板桥轻愁复轻笑含怨本含娇不比??銮江水朝朝暮暮潮 
　　盈盈曲房下步步绮囱前拂镜鸾销翠弹筝鴈促丝池分花并笑月爱影双怜莫学刘生侠邀封向酒泉 
　　双尊设夜酒三月试春罗碧玉工言语青琴善笑歌千金常恨少百岁讵云多误杀金吾子通词托素波 

　　○长安少年行 

　　太平天子都侠少美清矑遨游分胜日调笑就当垆官柳藏三市宫槐夹九衢千金消一掷每道不曾输 

　　○春江词 

　　初日漾微波东风吹越罗桃叶渡江檝蒲帆上水歌杨花随处有春酒困人多隔浦遥相识盈盈问阿那 

　　○有巢者阿 

　　有巢者阿郁乎累累人行冢中不知其悲草肃肃来兮班骓 

　　○同生曲二首 

　　沙上鸳鸯接翅飞镜花双笑午风微但愿连房齐结子不辞露下褪红衣 
　　并蒂连房一样妍一茎偏得两头莲露珠不定随风转个不成圆个又圆 

　　○塞下曲七首 

　　万马嘶风堕塞榆高秋校猎出飞狐校前裨将新车骑戏下钳奴旧骨都 
　　半规明月照燕山一夜秋风入汉关万里黄云沙漠漠健儿骑马射鵰还 
　　营门闪闪掣霓旌壮士吹笳月满城缓带幕中多揖客夜深灯火罢谈兵 
　　交河莽莽接狼烟风急榆关汉月县车骑饮氷朝受命铁衣犯雪夜临边 
　　城上惊飞白项乌黄蒿隐见跳黄狐数声刁斗残星落猎猎酸风乱马呼 
　　春草年年怨别离生还不分及瓜时天寒虮虱生金甲雪暗龙蛇落画旗 
　　雪添宿将明朝鬓霜敝征夫五夜裘事往书生轻血战浪闻鹊印拜通侯 

　　○侠客行 

　　不受平原国士恩夜駈骝马出夷门酒酣笑睨莲花锷肝胆逢人未易论 

　　○捉搦歌四首 

　　峭颿须快风快马须健儿及时不作乐安用钱刀为 
　　钱刀千万余去作阳翟贾大妇炙笙簧小妇前溪舞 
　　大儿如踞彪小儿气食牛大儿火浣衣小儿狐白裘 
　　垆头夜呼卢千金轻一掷笑杀南邻翁白头一缝掖 

　　○大堤曲三首 

　　大堤临汉水水上朱楼起日莫娇杀侬窥妆明镜里 
　　郎来何泄泄投筞向侬家阶前杨柳树系却?牧厂文?眉騧 
　　江月明可掇凫舟小于叶与郎为水嬉乘流不须楫 

　　汲古堂集卷之二 


　　●汲古堂集卷之三 

　　东瓯何白无咎着 

　　五言古体 

　　◆五言古体 

　　山雨阁 
　　咏怀十二首 
　　感述十首 
　　饮酒五首 
　　奉赠冯元成学宪四首时予客金阊 
　　赠王涵虚 
　　三子诗三首 
　　张子叔相 
　　王子用敬 
　　宿罗峯寺寄陈公衡令君 
　　吴仙姑诗二章 
　　夜怀 
　　瓯江晓发 
　　白鹿社成同诸子集谢康乐西射堂詶社长龙君御先生得行字 
　　陈公衡明府服除北上以书招予不果往赋寄四章 
　　同龙君御刘忠父王季中咏得松际露微月 
　　答王伯度孝廉首 
　　重过龙溪旧隐挽王恒叔先生四首 
　　挽林初阳先生二首 
　　白门送梅泰符走楚哭邱潮州二首 
　　杂诗十三首舟行彭城道中作 
　　同潘景升游西山宿摩诃庵听无丝上人弹琴 
　　摩诃庵怀愚公 
　　香山寺同景升作 
　　从香山西岭登山顶游虹光寺入寺礼千佛殿殿圆如规金碧辉丽创自成化间中贵人仿高丽金刚山遗制也 
　　宿香山来青轩迟程仲权不至同景升作 
　　碧云寺 
　　游玉泉憩吕公洞晚眺望湖亭作 
　　游西湖过功德寺至高梁桥作 
　　四子诗四首 
　　别三子诗六首 
　　南雁荡纪游诗效长庆体八首 
　　游黄公洞之次日将取道南雁客有谈玉苍山之胜者娓娓不得休遂决筴先从南港登苍山然后降而北以达于南雁是夕买舟萧家渡乘月啸歌舟人莫之测也 
　　从萧家渡易舟至黄浦次日登苍山山在万山之顶磴道险绝凡历三十余里始底寺寺曰法云其邱壑虽无奇诡闳丽之观而四山幽寂如太始亦人世一绝境也中有庞眉道人自言四十年无城市客至者因呼道侣出迎欣慰甚至是夜止宿东楼晓起礼佛毕游后山牛角岩诸胜顷之大风拔木寒气袭肌道人云山北有古湫神龙所宅也故时有云物之异诘旦间道南鴈寺主遣一力送至焦山而返予为恻然别去 
　　下苍山行五十里日晡宿报寺 
　　出报国寺行十余里窅无人声蓬藋荒秽信猿狖所都也予时时以杖击石或作歌啸声以自壮二子颇瑟缩也顷之两崖忽断旁一仄石隐隐若有行迹者予跃而登再行数十武得沿溪小堤焉岂旧志所谓采孳径久茀而不可考者殆此耶又行五里许邃谷开朗峯峦奇拔峭咢骇观不可名状山下始有居人咸相讯称异因指点予渡溪至山半即仙姑洞矣 
　　由采药径折而南渡溪至半岭抵仙姑洞洞广畮而赢上倚绝壁下临陡冈洞前羣峯衒异争奇令人应接不暇即昔仙姑得道处 
　　仙姑洞左侧有小洞如合横木可登中有石窦透天名曰月牖洞中僧?柱偕予从月牖跃上扪葛数仞而达于绝顶上有石梁天狮峯诸奇迹在焉 
　　信宿洞下晓别?柱下山土人以小艇济客午后达江浒怅然有作 
　　晚至栝苍遇雨宿道院 
　　偶书二首 

　　○山雨阁 

　　有渰兴崇冈?阴转凄薄微雨自远集祁祁度江郭密翠结重林寒淙漱幽壑散发披缥缃平明坐菌阁猗兰冒绿蕤夭桃破丹萼疏麻时未华新篁始苞箨常恐昰?鸟鴂鸣凉风振飞藿抚化征在今履往嘅如昨悲来命尊酒持觞望寥廓夙好时不存喟焉念离索 

　　○咏怀十二首 ？ 

　　春阳无私阿吹万扬其华屑林吐潜颖丛薄敷丹葩羣芳???晨露緫翠披朝霞寒谷有孤桐托根交礧砢繁霜封下条密霰涂高柯邹律不复作岁晏长婆娑旅客恶离声况与所知别岂不戒前涂牵衣遽能发仆御中夜饭昧旦践氷雪众星烂以繁游云互明灭夷犹循江介引领望天末寒飙鸣枯桑空林动萧屑襄土叹滞淫感旧思超忽摇摇扬风斿肃肃离弓??筈百年天地间胡为独沦没桂树何团团桂枝何濯濯人言故乡恶不愿它乡乐 
　　忆昔十四五独行无前坚长飙鼓洪涛飞云薄高天神往与之俱跃然思孤骞少齿不恒处一纪忽我捐宿瘵销精刚绕指儿女前快随境易尽壮与年俱迁雄心日拓落思耕南垞田南垞美邱壑葱蒨复芊眠深涧饶灵药丰茸冒紫烟禾黍秀广隰烟芜暧平阡野蔌不待艺山厨自疏泉逸民吐芳讯近枉招隐篇终当协幽期素襟良以宣 
　　邅徊遵广陌游目旷无垠晷运变金素凛冽寒中人枯林激劲响崇冈翳?云霜露蔽平楚狐兔跳荒榛所次鲜故物幽阴明积磷行迈以延伫亹亹交悲辛谁怜漆室女长啸非怀春 
　　埏埴以为陶断木以为尊混沌宛其质太素日巳刓在愚倾智力居蚩希令颜来者殊未央去者何班班不见三尺童詧詧盱衡间 
　　结发充下陈侍君金幄前葛藟附乔枝两意相缠绵燕婉未毕席恩幸忽中迁玉泽扬双眸夙昔中所驩翠翰象双蛾夙昔中所怜睕睕亦自妩胡为蒙弃捐妾岂有所故君自为蚩妍末光不我烛授色空联娟帝尧让天下武仲畅高辞君乎行归休无用天下为■〈鼠晏〉鼠期满腹鷡鹩荫一枝庖人不治庖尸祝宁代之逃之舍逆旅窃冠来见疑咄嗟小夫智竿牍殚精思斥鹖翔蓬蒿苍蝇越庭阶章亥步四极但为尔辈嗤庆者朝在闾吊者昏在门庆吊相倚薄生死迭朝昏往者解其弢来者丽于藩白云出沧海黄鹄离哉飜有身无羽翼安能去毕喧忧来其如何且为陶一尊素商鸣枯林气肃寒萧萧秣马臂苍鹰鹰厉马亦骄象弧佩两鞬侠少三五曹并辔出平陆猎射向远郊鸣弓期饮羽剸革试吹毛荒荆起穷兔青云落双鵰足下无峻阪飞鞚越山椒藉草选平野割鲜付中庖未知白日暮所志贵轻僄佚宕娱心意一旦剧千朝朝为竖儒子白首隐蓬蒿 
　　平原见遗构嵬峩王者居百常擢飞观十里互长衢毚兔袭堂下泽雉雊前除虹蜺落井干绿钱蚀丹枢尘序歇锺簴松风起笙竿断碣卧宿莽何代为谁欤身名怅巳往荣势皆焉如一下雍门涕拊膺独踌躇亮节须劲丝晚岁须良田葵以材自卫樗以不材全荑稗胜五谷菉薋袭芳荃君自行仁义安用旁人怜守黑以为式先民有遗言 
　　望舒翳繁云熠耀扬微光羲和出东海爝火戢余明鷽鸠何宛宛闲止鸣于桑凤凰击千仞鲲鹏薄天翔壮夫志往古齐民营故常出门驾言迈驱车览大荒春华一以掷老大用惋伤 

　　○感述十首 ？ 

　　春气被广宇步出城东隈荑杨覆绿水鸣鸟和喈喈粲粲彼姝子被服何丽佳娇若华云舒流光与徘徊掩抑有余思望远若有怀明珰徒在御蹇修谁为媒容光旷难接日暮空迟回 
　　离离豫章树童童北山头本是同根株斧斤来见求裁为合欢殿匠石穷雕镂丹漆自相结虬龙自相糺正直固本性美材翻见尤寄谢■〈木虖〉与樠何当守故邱濯濯吐绶鸟锦毛五文章朝饮华池流暮唼?圃粮照水每矜夸窃比凤与凰何意北山罗亘云方高张羽翮忽见触鼎俎巳在傍质微不自卫德薄宜见伤安知冥冥羽寥廓方高翔 
　　白龙衔明珠冏冏吐明月一罣豫且网江海徒空阔本为报君恩何虞见屠割失据将安归壮士空抆血游子抚长剑出门万里余黄鹄厉其翼四海在须臾宁知天游子挥斥穷八区登高望城郭粲粲里与庐炙簧间鸣瑟出入王侯居气候咫尺间寒燠亦巳殊虮虱处裈带亦有逍遥墟 
　　贫士怀沟壑所忧饥与寒宁知阴阳患亦在狐貉温况复厌刲割膏火中自煎彼此既共之兹理将谁诠缅彼古贤达寒暑畴能迁易是罕有阙至淡无所先清风飒然至自谓羲皇前 
　　志士秉贞则冲渊耻浮夸诤女怀幽闲姽婳谢纷葩中园盛桃李粲粲扬其华乃知招摇者艳笑方同车幽并有奇士猛气闻流沙应变若转毂操略无常家适感风云会为君行负戈一战举老上再战收浑邪忽朝八谗间蚁穴溃江河东市向天叹日尽将如何峩峩文杏堂兄弟有四五三兄侍中郎车马烂门户二弟县小吏盈盈出公府堂上具酒浆堂下陈钟鼓阿母邯郸倡阿翁阳翟贾翁年七十余十九在行旅问翁今何之扬颿下荆楚 
　　禾首倏巳变中野涂朝霜葛屦不适趾内手知风凉出门有合辙同堂或殊方琴歌斗酒宴婉娈输中肠相于且相乐明日非所量 

　　○饮酒五首 

　　何生故廓落以不任力作故贫贫无事事乃事事酒耳热放歌聊以自见命曰饮酒 
　　今日有名酒朋好多驩悰园禽怀好倡岂必拊锺镛林菘晚登芼岂必割鲜丰班坐屡迷次爵行或连双上客称既醉渌尊辞载空客散夕霏暝素月隐东峯啸傲得所遣庶以养颛蒙 
　　孤根居后零陵苕乃先替的的春阳花安能及秋媚宿昔繁华子过时叹凋悴昔闻王子乔寥天独游戏未假鹤背风天路亦芒昧愚者居其华达人解冥会不如九酝醝优游以为岁 
　　夷世无窘步明时多俊民生也失其方坎壈嬗相因世路坐自左瓠落无所成汲流幽磵底伐木清江濆晨起戏稚子欣然遂忘贫欢言命春醑燕宛及芳辰养真谢天伐褱古蹑清尘偃仰秉微尚冀与达者论昔我二三子周旋大泽中横骛下峻阪耳后但生风趋足及奔兕翻手接飞鸿凌厉失千里四渎为礨空年命若朝霜本根离断蓬青鬓几奄忽伯强不相容白日隔长夜枯杨閟幽宫安用千载名铅墨歼其躬我今解沉饮达生以竢终在世苦不足遗恨柴桑翁 
　　曜灵欲西匿西山郁嵳峩白云自南来翳止媚层阿回风被梧槚流辉相荡摩托思每独往挈杖聊婆娑来归息櫩下微月桂庭柯新妇罢机杼中厨饬园蔬瓦盎开晚酌浊醪泻春波数斟巳复醉拊缶还成歌贫贱自倨贵荣名当奈何 

　　○奉赠冯元成学宪四首时予客金阊 ？ 

　　皦皦丽圆景众星烂高天广庭伐鸿锺蜚声何渊渊青黄间黼黻微泽难为宣志士营万古宁与齐民肩夕游瀛海外朝览昆邱颠饥食琼条蕋渴漱神瀵泉飞飞野田雀愿随黄鹄旋雀小毛质微鄙薄不足言黄鹄摩天风一举周八埏 
　　?鸟安事黔圆玑安事规物理有固然所性良不移君子夙于迈行役遵九黎岑牟易文蛇圜冠冒雕题文教鬯荒裔皇风亦披披驱车下修阪眷言循旧基庄馗多儁士大道何委蛇列象自森着维天有南箕滑和诚乃疲含道故不携至人秉元鉴观寂游无倪冉冉白日徂落落朱华逝一吷百年中谁遘千秋会万里始屐綦胡不策良骥中夜独邅徊营营憺忘寐揽衣不及缘出门谁为媚傍人非一心安能詧予异妍者自为妍齐姜坐顦顇 
　　穷贱常畏人客行多苦辛旅食古城隅朱明移芳春夕登崇台上远望饶风尘翳郭挺茂树吐泽出?云井里非吾土所遘少所亲眷蒙君子顾中怀俱未信既无双玉盘何以通殷勤日夕揽容晖结梦交心神 

　　○赠王涵虚 

　　搴芳涉江介江介多惊澜上游不可触下游风以寒菉葹被原泽奈彼茞与兰羡子秉高韵弢精善闭关珍簟翳林樾药房负山樊日夕接清燕尘襟一以殚万里无迅波千顷涵澄渊辺流媚余晖鉴止披?言胡为走纷境杯酒生忧患永矢保贞素岁晏期来旋 

　　○三子诗三首 ？ 

　　三子为王子赞夫张子叔相王子用敬赞夫被服儒者悛悛质行叔相赴义慷慨所在贤豪虚左之用敬闇无文矣至谭名理超超?着总之博雅遒逸实东南竹箭也三子者故相善亦善予 
　　赞夫好修士沈冥应舒卷黄河触昆仑伊谁瞰清浅瀺灂竹素园微辞亦?远大音本希声居讷乃至辨千秋寸心长孰谓君卿短 

　　○张子叔相 

　　尔生季叶后深心托千古尔居东海坝藐焉卑九土元液漱萟林县流写谭麈意气莽无前贤豪尽虚左濡翰蔚千言天吴泣夜雨 

　　○王子用敬 

　　王郎丹台籍误落风尘缘咄哉谁氏子乃在帝象先嗒尔如槁木泠然出冥筌紫髯张绕喙超超吐?言 

　　○宿罗峯寺寄陈公衡令君 

　　夙龄慕离俗渐欣尘事疏偶赴道人约遂造云中居一磴入天色台殿涵空虚曲廊转深窅南向开精庐法侣兀相对山影青衣裾林吹荡香气锦函开宝书石鼎煮新茗飞泉落中厨巳觉羣有泯坐令诸累袪寄言轩冕客深心方晏如 

　　○吴仙姑诗二章 ？ 

　　仙姑为张惟光文夬母也灵迹甚着 
　　神秀启泰媪灵修谢纷葩真气漱元津容光扬蕣□金记授南岳默念朝东华岂不处喧卑深心托高遐七莛闭两扉玉根发灵芽蜕彼稠浊境睠言凌九霞登晨拥绛节神飙翼鸾车嗟彼下土士胡能测其涯青金袭气母上元竦灵步萼绿既飙行麻姑亦霞骛乘蹻趿太虚横空以径度翱翔三素云游戏双珠树母氏寔圣善应世徇所务?德苞上真令仪表贞素琬琰巳书名人间或形寓天鼓隐泥丸翛然启仙路苕荣怨素商芳翘委霜露事往迹空存神飞形若遇碧落何泬寥缅邈游仙赋 

　　○夜怀 

　　微月起东岭西林生素光渐渐度松秒照我窻间床秋气送余爽池风延夕凉百念忽如绎偏来兹夜长 

　　○瓯江晓发 

　　鸡鸣启严城游子迟明发篙师趣越舲征桡暝相戞凄浰交远风沿洄洫十月海雾亘微茫江流但漻扶桑蒸赤霞东方渐昭晰四望珊瑚平翛然坐溟渤 

　　○白鹿社成同诸子集谢康乐西射堂詶社长龙君御先生得行字 

　　躧步西射堂西岑何峥嵘宿楚交远风虚櫩閟幽清池草寒未歇园禽时变声谢客昔剖竹登顿穷山行一麾树秇苑于焉浣尘缨断础非故物方塘犹故名夫子后来秀横骛轶羣英芳筵集时彦雄心托沈冥摛藻振前烈酾酒吊山灵验故无浅寓悲新缅深情兹往知为谁俛仰空匉匉天地若旦暮日月无机停唯有盈尊酒庶几称达生 

　　○陈公衡明府服除北上以书招予不果往赋寄四章 ？ 

　　狞飙扇平野白露涂高梧凉气率巳厉素月鉴前除■〈浖虎〉■〈浖虎〉石下泉濯濯遡文鱼遗我一函素长跽开素书上言久仳离下言郁以纡自我与侯别日月不恒居岂无青琅玕聊以致区区山川莽难即炎海不可踰縻縻向永夕儃佪独踟蹰 
　　维侯昔于迈驾言循旧疆方舟别江介江流日汤汤河汉隔牛女机杼不成章枉渚信洄潮风波奄相望疏麻擢素华兰薄杂幽芳岂不怀同好侘傺不遑将我心自昭晰匪侯谁见明悲歌激回风壮夫郁不扬食蓼常苦辛衣葛常苦寒居人念乡故宁知道跟艰道路既不易前期何由敦夙昔梦容辉被服都且闲遗爱常在弆别远易为驩中情申婉娈展转隔河关揽衣不能寐抚琴独流叹 
　　饬驾戒徒御肃穆扬光仪昧旦念王程眷言遵皇畿缅昔宰江邑胡为倏去兹冬日同所爱春阳无匪宜大造不偏阿谁能詧其机维以被八荒岂曰寒谷私愿言崇明德岁晏获所期 

　　○同龙君御刘忠父王季中咏得松际露微月 

　　悠悠美清夜松月湛华滋素娥媵寒兔纤阿驾赤螭葳甤纷翠葆的皪动金支彩晕荡千鬣苍云隐半规乍展火齐展交映珊瑚枝移阴清覆地流辉低入帷岁晏中林思佳人浚谷期无能驻清影君来复几时 

　　○答王伯度孝廉首 

　　孤云行待族介麋鸣索羣清风扇中野芳草扬其芬在物各有媚人生亦相因之子振嘉运?龙跃云津神期托畴昔婉婉瓯之滨结言展中愫风义良巳亲兴文轶时轨遵涂响然臻秋条缀朱实累累一何蕡岂比苕与蕣朝荣委飙尘汨汨向千载此义谁当陈玉衡改?律芳岁熙青阳仳离感流迈驱车辞故乡公子敦夙好肃客登高堂林园奉清燕列簋交圆方兰阪暧素月文鱼跃方塘深夜驻?景明灯烂朱光鲜泽被华薄夕颖扬微芳婉娈二三子顾我相徜徉掞藻粲朝霞陈义明秋霜躧步良以窘踽踽岐路傍听曲苟不詧谁为发高倡抚壮惜往日兴怀增慨慷 【 时予客伯度尊公无漏园同金元玉林孺苞诸君子结盟】 
　　文鸾始离鷇鼓翮无璇霄龙驹竦阊阖长鸣蹑流飙若人挺明淑英声起方髫灵赏契夙惠神理资?超远韵耸烟峤清悰暎霞标夙昔遘昌运遴才冠时髦汉貂继高轨令问能宣昭白马金匝匼名都美游遨文昌郁双阙咫尺未见招被褐隐明月焉知中所操霜干岂不苦蔚为百尺条愿假六月息水击搏扶摇天台与天通高高上无穷是何三老公松乔与韩终云嬉骖白鹿天游驾飞鸿囊有一丸药烨如五采虹服食延万亿羽翰凌长风我欲往从之扪萝蹑巃嵸朝栖紫烟馆夕憩青霞宫长跽乞此药绿??觔变方瞳雾术渺难即金緪悬高空僊路信可讨人世难为工愿君抱贞则年寿侔华嵩 【 时予将讨天台之胜伯度以病不暇同往】  

　　○重过龙溪旧隐挽王恒叔先生四首 ？ 

　　予从丁亥岁过访先生今再宿山中俛仰巳十六年而先生墓草宿矣慨然成篇 
　　挈杖城东门儃佪青溪阴茹叹戚故术含凄遵旧林兴言眷明德永嘅交予襟懿彼万夫特容晖蔚璆琳结志太初上抗迹青霄岑韬世寄遐瞩练景托深心修辞凖前哲神解流徽音夙昔展良觌绁马蘅皋浔晤言匧?心燕娭披豁共窥临涉濑漱清冽登台眺岖■〈山钦〉奇文既间作芳尊亦时斟徂运逝不处代谢迭相寻长往随化迁晼晚行巳侵缘情一停憩结轖畴能禁宿莽日潜翳异翘自幽森凄飙飒虚牖繁英矫鸣禽迹迈戚不浅忧来感弥深掩抑山阳赋怊怅雍门琴昔遘休明会阳德方会昌夫子翳朱凤天衢欻来翔苞彩掞星汉离离五文章千秋一嘉遇薄言瓯水疆顾予粲玉齿诒以琼佩纕芗泽袭四座菲菲吐芬芳乃谓爨下桐出自峄山阳樛枝涂密霰孤根凌严霜斲之絙朱丝泠泠发高倡上弓??中流征下弓??叶清商何意垂朽材得充君子堂昔弃岂殊质今收乃称良怀此太古心天地浩茫茫一往不可复零落归山冈绝恸将何言人琴慨俱亡 
　　至人练正灵?思薄寥廓驾言命玉鸾天行周五岳 【 公有五岳游草行于世】 观日扪岱宗探书讨衡霍三花撷少室凤吹闻伊洛爰蹑太华踪载寄恒山瞩翱翔览无垠垂言良有托仙人王子乔中天自乘蹻胡弗挈其袪从之乞灵药悲同座隅■〈服鸟〉事异雕陵鹊平生意若人渊情抱冲漠观化排冥筌匪为世人度千载一来归宁知华表鹤 
　　乘化会归尽一气相推迁彭殇匪异致良为今古然天路绝窵窅羽客徒空筌太上葆?德余绪垂微言夫子应灵符发藻琼台间禹迹达九土亥步穷八埏逖览极神变含毫多所宣桑记相荡潏郭经表冲渊功成告灵岳袭以青瑶编粲粲当路子被服都且鲜鲜华就霜霣微芳逐时捐宁知霄雿士飙车戏紫烟磊磊涧中石郁郁山阳阡埋剑吐云虹腾光爥高天 

　　○挽林初阳先生二首 

　　余昔过赤城得侍先生杖屦兹来先生巳圽其孙孺苞孝廉孺敷进士向予道故遂有此述 
　　丈人南国桢董道秉孤操寔抱济物心乘时托埋照冲情寄霞表杜机临海峤余昔侍巾綦褒然顾余笑遐举接鸿冥高骞发鸾啸阴阳一以移琼台掩丹灶明德久弥芬情至能无悼 
　　休明怳若存神明安所之独与溟涬游洸洸渺难期譬彼介邱石?云郁未施造物发其藏膏泽良在兹龙门千尺桐亭亭擢孙枝伶伦合文梓师旷縆朱丝裁为清庙器蜚音中咸池 

　　○白门送梅泰符走楚哭邱潮州二首 ？ 

　　朱陵奠南服沅湘浩东注灵气犹纷郁遗墟亦昭著王风久不陈余波袭其故将子兴楚谣含凄即长路水国极洄沿凫舟独横骛击汰遵鄂渚儃佪以反顾眷言褱伊人沉忧托毫素巫咸不可要恻怆招魂赋恻怆将何言泪为故人滋徽音一以间三年倏于兹宿莽被马鬣拱木嗁寒鸱念子敦夙好素车赴冥期神寓恒若存形往岁载暌惝恍若有觌芝轮荫桂旗千古掬寸心酾酒一敶辞 

　　○杂诗十三首舟行彭城道中作 ？ 

　　泠泠出谷飙剡剡垂天云鴥彼晨风鸟厉羽逸其羣驳牛夹双辕殷殷车下轮去去远游子客行多悲辛纤阿丽天汉丹云翼其辉回景烛幽闼流光自逶迤粲粲彼姝子睕睕瑶窻里素手緪清瑟哀音汜流征忧痗迫中肠丝棼不堪理开笥揽吴刀独制鸳鸯绮洪波多纵鳞迅风无铩羽北山张虞罗大泽施网罟穿深割中庖排虚登机俎神鸾饰樊笼鶢鶋飨钟鼓麒麟游于郊非时或遭脯 
　　天驷被龙章歕玉出西极渥洼降房精一夜风雷集横绝蹑神飙万里一再息反顾笑渠黄饮龁苦羁馽穆满世不逢权奇伏槽枥 
　　驱马上高原总辔望都吧春风荡祲氛飞沙亦萧瑟遗基居无人我稼伤蝥贼?夜宿通津菰芦有鸣镝戎心不遑宁幽忧起终夕九译来越裳三舍退荧惑人理天不违休哉在修德 
　　策我千里骏被我千金裘宾御塞庄馗飞葢荫华辀饬燕陈广坐中庖出芳羞北里征奇舞阳阿奏名讴飘忽寄一世宁必非良谋绮岁不恒处日月行复遒已矣复何道登高眺层邱 
　　方舻遵彭城暮上歌风台神焱扇楸柏千里浮青埃灵气莽川泽故迹唯蒿莱日夕下平陆慷慨独邅回明月起大荒东照黄河流回风吹沙砾杨柳何修修登舻眺清景河干怅夷猷情至交悲绪感集无欢讴身非金石固坎壈怀百忧 
　　陨叶恋故条飞禽思旧林允彼锺仪奏信兹庄舄吟结念嘅履昔兴怀征在今客子叹濡迹风皮互浮沉所趣既殊辙欲和谁同音泠风无劲响游子多畏心淮水化微禽淮土变嘉树风气一以殊谁能测其度伊余本邱樊行行独沦误徂春辞南畿驱车首北路晨起践修涂阴曀触烟雾悁脰望故乡元鬒忽改素大泽眇以绵曜灵迫西下风吹草茫茫千里见原野北眺梁父遥东望黄河泻愁阴雄鬼呼野火残碑赭伯气故沦亡遗风未销冶少年缦长缨鸣鞭策征马日月经天地江河下归墟吹万自森着谁能运冥枢巨灵擘泰华象罔探?珠七圣或迷辙襄童乃知途珠玉本无胫桃李竟何言雅郑不同赏?黄亦殊观记室抱寒庐执戟疲守宫缀辞拟子虚参经着?□时人勿?目且蔑寂寂楮墨间宁知百代后流辉爥云天 

　　○同潘景升游西山宿摩诃庵听无丝上人弹琴 

　　山客习邱樊缮性狎麋鹿帝里集车徒风尘駴游瞩出郭缅翠微青衿忽如沐挟客造精庐丹青被林谷崇构郁霞兴层櫩凑云族宝地涌香台瑶墀荫珍木禅味挹醍醐鼻观闻薝卜颖公緪朱丝为我理清曲逸响漱飞泉微音戞哀玉爰鼓一再行松风逗清穆凉月暧前楹虚廊散余燠境寂梵呗分夜久微吟续楼阴斜汉倾联衾聊假宿神虚耿不眠寤言候清旭 

　　○摩诃庵怀愚公 

　　畏路思安车幻流须慧楫孤生惑多岐迷津渺难涉之子无前期往愿何繇惬松枝徒攀翻碧云暮犹合鲜焱激岩泉泠泠互相答耿耿累长夜朱灯鉴虚榻抚枕闻晨钟欲瞑不遑睫 

　　○香山寺同景升作 

　　神鼎奠冀方皇图拓鸿基万象尽奔奏百灵悉来归象教亦云兴佛日晔有辉丛云切飞观穹窿象太微奇树竦璚干扶疏敛朝霏高下丽丹癯霞扃接云扉孤亭抗山半厓壁含灵晖郁秀表懿翰烨烨双鸾飞 【 山半有亭扁题郁秀二字为慈圣太后笔也】 来青 【 轩名】 恭凭憩风烟俯郊圻回飙扇浮翠流光动垣衣晤对契?赏赏息心冥道机尚觉土木胜逼眦烂菲菲独往坐盘石志宁憺无违 

　　○从香山西岭登山顶游虹光寺入寺礼千佛殿殿圆如规金碧辉丽创自成化间中贵人仿高丽金刚山遗制也 

　　丛樾冒重峦盘纡陟西岭振衣上巑岏泠然出中顶下瞰极平郊湖光风日回野旷薄烟霏波晴含藻景崇殿法上?规儗圜仪影千佛灌交光怳集耆阇境昼寂林蔼繁日永岩花静鞭心初地余忘言泯机警 

　　○宿香山来青轩迟程仲权不至同景升作 

　　层轩抗双峯峯阴暝葱蒨斜景半平陆依依见畿甸晞发坐藜床远目恬流观夜寂玉绳低云窻澹河汉方外洽遯贤微言接清燕逖览向平始薄游长卿倦伊人渺难期宣心用濡翰 

　　○碧云寺 

　　振策蹑陉岘碧云丽中天近览数峯合藻栱开青莲驰阪逓高下丛林蔚俗绵分户剖回涧满寺闻流泉宫监溢檀施布地编金钱方甃莹澄澈朱鱼跃清涟穷探卓锡处云窦飞潺湲挹胜寘方榭光风浮碧鲜璇题洒宸翰夭矫龙凤 【 亭中扁书皆今上御笔也】 景运遘熙洽睿想存重?抚化肆遐赏周览方泠然飧和游化国击让缀斯篇 

　　○游玉泉憩吕公洞晚眺望湖亭作 

　　玉泉毖山腹云根吐微细甘比白牛乳沉沉散溶??裔满月象回塘日华镜光碎鱼泳若靡依空明绝纤翳怀僊憩岩扃?踪久严閟石髓尚晶荧幽芳故薆薱丹书事怳惚百龄随委蜕载眺湖上亭澹沲烟无际冥冥夕吹生冉冉孤云曳忽忆故山游渔歌出兰枻 

　　○游西湖过功德寺至高梁桥作 

　　林转湖阴长延眺极圻堮远水冒芙蕖回渚纷荇若循径诣招提坛畤仍严错瑶水骏驭回迹往空绵邈犹想云罕临香花间天乐劫火净空王础莲卧丛薄出寺遵长碕林埛纷以漠高柳蔽层霄重阴若施幕双溪贯交流文鯈信潜跃情宣忘滞淫目接饶欢谑日入送归禽怀土心靡托 

　　○四子诗四首 

　　吴叔承参军 
　　程仲权高逸 
　　潘景升太学 
　　黄宾王中秘 

　　△吴叔承参军 

　　叔承实散吏微尚怀高深漆园寄婆娑大道贵浮沉冠剑倾宛洛车骑何骎骎耳热被弓??歌小史激繁音休休有时间含咀竹素林谁云沈下寮千秋托遐心 

　　△程仲权高逸 

　　谡谡谷中音落落松与栢飒沓疏远风郁术承烟液伊人秉高韵遗荣漱泉石迟我心所期清徽乐晨夕兰苕纷可搴瑶华亦屡摘感彼蟋蟀倡飞鸿送归客德音义所敦岁晏永无斁 

　　△潘景升太学 

　　潘郎鬓尚鬒删述窥千秋?壁不自剖三献荆山璆千里赴客难破产不为忧悁脰昔巳屡旷若女与牛有欲神乃通惠然与我仇朔云蔽原野萧萧易水流小人偷自娱烈士千古谋向风倚增叹虚凉欲何詶 

　　△黄宾王中秘 

　　帝阙平旦开中天丽金雘日下识芙蓉云中见鳷鹊弱冠直承明珥笔侍彤阁玉树郁青葱光风泛蕙若间抽东观书濡翰赋红药清夜接芳筵搙琴展娱谑萧萧原野秋归云思旧壑嘉会不可常还期旷河岳神中有短书傥寄东飞鹤 

　　○别三子诗六首 ？ 

　　程仲权 
　　潘景升 
　　黄宾王 

　　△程仲权 

　　悲风动碣石淅淅鸣枯桑越客念枌槚胡鴈思南翔萧晨整车轴广术一何长及关心屡折遵涂情内伤念当与子别执手衢路傍徒御黯不发絷马亦悲鸣在昔朂我私中夜耿难忘顺风有疾响缓节无高倡努力事休德愿言爱景光谁谓河且广一苇犹能杭伫立以延瞩破涕复且歌商声厉以急回风吹中阿烈士多苦心高树无宁柯将子远于役驱马渡漳河惊禽念同集下濑念同波曰归谅匪远岁晏恐蹉跎幽谷怀好音因风托瑶华 

　　△潘景升 

　　浮云日千里黄鹄摩天游豨膏炙双毂班班无停辀游子怀往路明发难久留念兹盈尊酒晨夕结绸缪绸缪未讵央日月一何遒我行首清和今巳历素秋朱实陨繁霜白露被梧楸嘉会诚不易悲来难预谋恻恻何所道念子徒离忧 
　　旭日耀神京车马填城隅故人从东来双辕夹骊驹邂后承清尘顾我惠前绥连蜷既含睇婉娈展交娱竦身入高云薄言擥子袪明月照溟渤众星烂天衢阴阳有代序为驩不恒居胡宁当乖离山川阻殊涂黄岳蔚葱蒨清华轩帝都誓将蹑飞鸿从子探灵符 

　　△黄宾王 

　　悠悠美清夜药房自委迤桂树夹门生石兰被华滋主人起肃客谓客来何迟堂上置尊酒堂下敶清丝都梁凝余泽金缸吐炎晖鸡鸣庭树白晨星巳复稀出门即长路泪下不可挥愿言保令德策名于清时紫宫肃天居双阙青云端金闼何■〈穴上叫下〉窱葳甤结重关南国有秀士秉德都且■〈女间〉眄睐不可即中夜独流叹山川修且敻云路亦漫漫我有笺彩缯要之寄飞翰 

　　○南雁荡纪游诗效长庆体八首 ？ 

　　吾瓯葢有南北两鴈荡云北鴈吾家山也与客冥讨巳得其槩唯南鴈越在昆阳洞壑深窅荒涂阻绝名不挂于图牒游者亦罕至屡欲与好事者裹粮一往不可得时想象神不啻一夕而九升也予友杨木父管九韶雅负胜情约予偕往遂以甲申仲夏发舟凡二百至前仓前仓寔南雁之支山也午后过宝胜寺寻吴越钱王一宿楼旧迹并览动石黄公洞诸胜洞甚弘敞闻之土人始由黄公开凿或误以为黄石非也洞上有平石如砥曰挟僊台远望江色溔淼信奇观也浏览既毕是夕与二子宿于寺枕上作纪游诗 
　　前仓一丸城面江负岩■〈山上咢下〉与客探幽奇撰杖出南郭东行至山垂精蓝隐丛薄寺左有高楼飞甍嵌丹壑林杪泻奔泉清池注寒玉古木争蒙茏垂藤互参错昔闻吴越王于焉曾止托犹存一宿名往事空缅邈寺后蹑层梯仄径缘旁礴上有两巨石俯仰若相搏俯者名动岩撼之伸以脚渐渐云根移隐隐雷声作莫测动静机造化畴能度东寻黄公洞排空石为彴磊砢尽穹窿旁通更联络忽复达岩扃闳深敞还廓黄公知为谁何年事开凿想见隐者流图经颇崖略出洞登仙台逌然欲飞跃远望片月来金波接蓬弱岂无琴高鲤定有浮邱鹤愿擥化人袪一奏钧天乐寄谢海上翁吾将采灵药 

　　○游黄公洞之次日将取道南雁客有谈玉苍山之胜者娓娓不得休遂决筴先从南港登苍山然后降而北以达于南雁是夕买舟萧家渡乘月啸歌舟人莫之测也 

　　玉苍亘丛霄云关接天路客语匧?心前闻心神巳先骛亟谋二子俱夜发萧家渡片月凌素波凉风动高树空江华月生霏霏霭轻雾濯足弄明河长吟坐清露有时出狂言舟人目??相顾明发俶烟装期与神人遇 

　　○从萧家渡易舟至黄浦次日登苍山山在万山之顶磴道险绝凡历三十余里始底寺寺曰法云其邱壑虽无奇诡闳丽之观而四山幽寂如太始亦人世一绝境也中有庞眉道人自言四十年无城市客至者因呼道侣出迎欣慰甚至是夜止宿东楼晓起礼佛毕游后山牛角岩诸胜顷之大风拔木寒气袭肌道人云山北有古湫神龙所宅也故时有云物之异诘旦间道南鴈寺主遣一力送至焦山而返予为恻然别去 

　　弱龄负奇抱超然怀远游泛览桑郦编志欲穷九州岛兹山拔昆壤秀出东南陬胜情协真侣诡异期冥搜蹑屩越重岭溪深林木稠绝磴入微窅胁息凡三休散发坐盘石风泉自飂飂山尽地形拓径转云林幽溅溅响石涧下注寒塘流金光闪乱藻朱鱼跃千头百围偃松枥阴翳枝相樛入林见古殿突兀彤霞浮道侣古冠服清襟肃真修跫然喜客至茗供交相詶晚为具汤??术笋蕨罗山羞禅机试深浅乍欣针芥投松明照深夜宿客轩东楼魂清耿不寐枕冷先惊秋星河影的　历野鹿闻咿呦晓开北牖林光露初收抠衣礼金像钟梵音悠悠回看身与世泛若空江舟风尘日汨没幻海随飘沤相对忽自失趺坐聊迟留更探后山胜列藉依长楸倏看云物变山气俄凄揫相传龙所窟乍起掀灵湫搴裳下回径凛冽思披裘拂枕更一宿尘心难逼遛仍问南雁道未谙去所由寺主远送客遥指千峯头又恐客迷误为客谋何周再遣沙弥子相送焦山邱三朝抵千日欲发还夷猷临岐黯如醉颇为生离忧 

　　○下苍山行五十里日晡宿报寺 

　　象教绝思议宏慈摄大千宁知万山里梵宇开青莲檐亚古陂竹阶鸣寒涧泉道者出延客晚就松窻眠深林跃飞鼺矫捷如乌鸢僮仆亦忘倦时为一哄然晓起欣霁景岚岭云霞鲜轻屦惬沙径遡风骨疑仙 

　　○出报国寺行十余里窅无人声蓬藋荒秽信猿狖所都也予时时以杖击石或作歌啸声以自壮二子颇瑟缩也顷之两崖忽断旁一仄石隐隐若有行迹者予跃而登再行数十武得沿溪小堤焉岂旧志所谓采孳径久茀而不可考者殆此耶又行五里许邃谷开朗峯峦奇拔峭咢骇观不可名状山下始有居人咸相讯称异因指点予渡溪至山半即仙姑洞矣 

　　十里不逢人惟闻水声响一径乍有无登顿穷下上菵露毒侵衣茅花高拂颡作气时啸歌先声击筇杖历尽千万峯目境忽开朗奇嶂削芙蓉清溪秀菰蒋喜极遂忘疲狂呼还抚掌渐渐见茅茨渔樵互来往乍见各惊疑扶携共相访所遇虽经奇乘危得真赏寄语刘武陵桃源在吾壤 

　　○由采药径折而南渡溪至半岭抵仙姑洞洞广畮而赢上倚绝壁下临陡冈洞前羣峯衒异争奇令人应接不暇即昔仙姑得道处 

　　南渡寒溪水上凌千仞峯峯半忽闶阆古洞开■〈王灵〉珑洞门据其会倒插千芙蓉终古积岚蔼石林浮郁葱云霞日摩荡相与青蒙蒙仙姑吸风露想见氷雪容飙驭不可望碧落空飞鸿我来属朱夏晞发疏泠风朝翳若木华夜宿方诸官尘骨一以蜕灵气天为通蹑步呼二子雾术邀相从 

　　○仙姑洞左侧有小洞如合横木可登中有石窦透天名曰月牖洞中僧?柱偕予从月牖跃上扪葛数仞而达于绝顶上有石梁天狮峯诸奇迹在焉 

　　洞中复有洞横木危堪登月牖一规白天影如悬水跃从牖中入陡壁青崚嶒鸟路若垂繘直上扪苍藤暼接掠鸟过捷随飞狖腾石梁亘绝顶高出朱霞层千峯竞崱屴万壑争奔崩试踞天狮脊疑从灏气升金膏剩堪采石髓殊未凝爰有天游子偕此云门僧何似希有鸟舒翼招鹍鹏 

　　○信宿洞下晓别?柱下山土人以小艇济客午后达江浒怅然有作 

　　朝策讨烟峤夕息栖霞扃胜具亦告疲临风别山灵幽期枨何待矫首云为停篙师晓济客方舟舣苹汀下濑迅激矢石转波泠泠目瞬万峯过潭底奔云青一堕即应虑惘??敞殊未宁灵境忽巳失冥心怳如酲 

　　○晚至栝苍遇雨宿道院 

　　危堞淡荒烟乌嗁古城夕鸣雨飒寒塘回风转萧瑟行客适投装松堂閟虚寂疏灯耿寒衾檐声犹淅沥遥想山斋秋风泉生枕席 

　　○偶书二首 

　　身后千载名生前一杯酒志士与达人或唯或否否蔑裂者何人用以藉其口 
　　屈平赋离骚楚亡与之亡贾谊怀治安汉昌与之昌至宝不见剖郁为琼琰章君今有何挟失路还摧伤 

　　汲古堂集卷之三 


　　●汲古堂集卷之四 

　　东瓯何白无咎着 

　　五言古体 

　　◆五言古体 

　　因郝明府寄李太史本宁先生四首 
　　丹阳舟中别王赞夫四首时赞夫应试北上予取道白门 
　　同张泰贞罗伯伦汪尧卿许观甫赋得同心而离居送文孝廉还吴得想字即席作 
　　上巳日同王伯无入天台游国清寺历览五峯双涧胜时西湖人子蓱谈经方丈 
　　望赤城玉京洞天 
　　同伯无从金地岭过高明寺访有门法师寺在岭下 
　　宿高明寺晓起礼佛饭毕同有门师暨上足幻由午亭五人散步幽溪大石上煮茗赋诗巳登圆通河予书圆通洞三大字于石并纪姓氏岁月颇极世外之致 
　　登华顶有门师送至银地岭共探佛陇遗迹而别 
　　华顶志称高一万八千丈羣峯环绕如千叶青莲花故以华顶名 
　　游金陵呈副京兆淇竹卫公王首公尝为东瓯守有惠政 
　　甘露园诗为何仁仲银台赋 
　　长干客舍同周叔宗夜坐分生字 
　　述怀诒于尚玺文若 
　　病起同程生饮马姬新莺馆効长庆体 
　　麇城道中作时客冯元成大参郧阳署中出游武当山 
　　黄洋田舍坐雨 
　　玉虚岩 
　　苦热诗呈不二老禅 
　　送王赞夫之金陵四首 
　　东林晓步怀土用敬时用敬久客燕中 
　　晚过漈上庵作 
　　同王用敬过宿王赞夫渚浦别墅四首时予将有卜邻之约 
　　人日同杨木父项叔慎过集云寺访有门法师时法师集四众谈法华?义午后下座携客列坐溪上流憩久之晚归修净业作四首 
　　宿罗峯寺晓起登绝顶卧龙潭 
　　王赞夫过访因偕往东园游瞩一首 
　　东岸江阁午睡起 
　　四十九盘岭至能仁寺 
　　同吴翁晋邵少文自灵岩道中至响岩 
　　同似庵禅伯寻净名废寺故址地有水帘谷初月洞之胜 
　　自响岩道中至灵峯洞 
　　鼎湖僊人榜 
　　阳谷洞 
　　醉效长庆体三首 
　　池上夜 
　　卿云馆诗为程君赋 
　　归自白门哭奠季父作 
　　僊岩纪游六首 

　　○因郝明府寄李太史本宁先生四首 

　　木落寒气集洞庭水增波飞鸿度炎海层氷亦峩峩朝驰瑶台辔夕梦凌九霞睠言思美人中心亮靡它容辉若有觌烨烨敷蕣华回光爥广坐青云出纤阿杂佩何姣好一一扬纷葩精诚感金石周泽无偏颇屏营望天末日暮将如何 
　　腾蛇虽乘雾凤德亦时衰岂若应龙姿渊沉复天飞达人解冥会昭晰秉其几解龟税尘鞅辞荣忽如遗枌槚被闾巷愿言庶无违荆树欢同株蔼蔼荫光仪斗酒会乡曲列席陈清丝于忽有遗操鹿门协前期悠悠向千载俛仰乃一时下士日沦没斥鷃游蕃篱初阳御扶桑明霞丽高空上天垂光耀宛宛舒彩虹 
　　江汉扬洪涛荡潏由长风夫子秀鄢郢沆瀁吞云梦大始割溟涬?橐窥鸿蒙弱冠掞葩藻奏赋甘泉宫藜光烂东壁黼黻焕华虫薄言振风雅沨沨起关中载建汝南节作藩维大邦崇位岂不重所重宁必崇伊予不偶世谁与为媚容声不出闾左无乃莛考钟愿言垂末光回照沧溟东 
　　曰予穷衖士蓬蒿翳负郭游心竹素园雅尚在寥廓力田不逢年岁晏何以获芳兰委严霜言采萧与藿短后无奇温宁知有狐貉渑淄置缾中安能辩清浊日暮川无梁摇摇独靡薄眇眇怀思淫征心托?漠倘因汉殿凫飞书寄衡霍 

　　○丹阳舟中别王赞夫四首时赞夫应试北上予取道白门 ？ 

　　夙予慕高蹇耿介寡驩昵岂无平生亲结念在明德与子展交娱托躬在畴昔秋风吹蓬科驾言各有适千里不赢粮方舟共行役窥临昧昏旦水游淹蓐食泛览披图经微言共昕夕中途不克俱差池乖羽翮徒御起中夜仰视明河白冏冏向曙星枯桑鸣淅沥介麋嗁空林羇雌啸寒泽而我独何为能无念离析行旅日巳遥沈忧转延结平居轸离情况丂异乡别哀乐易为感复兹非稚节日暮次朱方舍舟改行辙引领望神皋锺陵渺天末积翠廓秋氛芙蓉纷嵽嵲念子遵修涂总辔首燕阙?云蔽远郊瀌瀌合氷雪霄征接鸾音日昃不遑辍讵此幽赏悰翻令共忡惙愿言策高名芳徽慰寂蔑 
　　隋珠不抵鹊棠溪宁刈荼昆邱烂琰琬碧海沈珊瑚至宝耀遐裔流辉腾上都之子秉内朗含章契?符高言掞天藻烨烨春华敷国器不自剖奈此璠与玙儃佪望阊阖日暮空踌躇五云接霄汉钩陈翼天居杂沓辏簪组虎观集诸儒金台竦云表列肆交庄逵方兹离澳渫策名膺令图结志在千古荣问徒区区浦东有云构前抗吹台峯朱英耀阳圃红泉挂南囱梅尉既宾僊王子御飞鸿缅昔先大夫遗荣亦邱中日登河上台冀遇河上公翠鸟舞珠树青凤鸣高桐兴怀巳云屡逸思招洄风羡子契夙好雅尚怀渊冲万里自兹始愿言振高庸吾归树枌槚迟子巢云松无令北山诮岁晚冀来同 【 赞夫先大夫九岳先生有别业在浦东予每有卜邻之志】 

　　○同张泰贞罗伯伦汪尧卿许观甫赋得同心而离居送文孝廉还吴得想字即席作 

　　晼晼西日颓闲庭宏以敞明月皦寒辉空除散清朗盼睐二三子结志层霞上高倡叶同音雅和非孤赏胡为生别离危丝裂哀响明发及流潮舟人理行榜兰薄抟凉飙中洲搴宿莽咫尺限河梁风涛修且广阴阳一以迈芳徽间精爽岁晏渺难明飞沈托遐想 

　　○上巳日同王伯无入天台游国清寺历览五峯双涧胜时西湖人子蓱谈经方丈 

　　霁景欵幽悰佳晨属元巳登顿骛前奇遡游方此始惠风储桐林洄流漾苹沚莲簇五峯合练萦双涧驶花宫象云构骇绿披凝紫浏览稍忘疲迟佪随迤逦卧灶感唐年废塔征隋祀爰有西泠师试演南宗指唯以一圆音集此四欢喜何似九旬谈天花纷麈尾伊予久尘境顿缨出泥滓问法契无生同人云有美醉心匪壶觞熏襟剧兰芷嘅彼山阴贤羽卮浮曲水 

　　○望赤城玉京洞天 

　　中阿澹斜景扶筇出烟皋引瞩极西岘目恬神欲超崇厓若莲雉赤霞动高标闻有玉京洞茅君所游遨璚芝既藿靡金堂何阆寥大年感松桂零霜悲艾萧憩岩挹丹溜披萝疑灵飙日夕独廷伫临流奏长谣 

　　○同伯无从金地岭过高明寺访有门法师寺在岭下 

　　瞻彼金地云东行越修岭冞探窅莫穷涧响林逾静采胜谢神疲玩芳忘路永下瞰廓回坳峯莲吐灵境树底见朱甍深深如埳井逶迤转百盘磴落穷悬□璇榜署高明幽溪绕清洄大师太末秀神锋戢铦颖辉焰续然灯负荷雄扛鼎肃客荫茅庵山椒敛斜景道契目击余冥心缅沈省?对两无言斋钟送微暝 

　　○宿高明寺晓起礼佛饭毕同有门师暨上足幻由午亭五人散步幽溪大石上煮茗赋诗巳登圆通河予书圆通洞三大字于石并纪姓氏岁月颇极世外之致 

　　夕枕水声中晨衾山翠里卧闻钟梵歇惺心擥衣起林廊暎萧蔚炉烟余旖旎紫磨赩金容朱霞烂朝绮斋厨饭芳香园鲜荐清旨散步出山门披襟信杖履翛然一尊宿肃如羣弟子飞瀑沁流云下注幽溪水回澜偃白虹乱石蹲苍冡高岩亸藤花倒影澄潭底列坐拂苔矶中有平于几茶具一以陈茗饮杂餦饵藻瑗鱼鳞鳞波凉石齿齿扪萝蹑圆通两厓兀相倚中透隔山天洞壑饶灵诡泚笔厓上题姓名聊共纪人世嘅浮踪雪鸿差可拟回首堕尘氛有梦应来此 

　　○登华顶有门师送至银地岭共探佛陇遗迹而别 

　　鹳鸣广林苍云叶明新霁僊峤限日横鸟路缘厓细瑶泉莹灵襟一上一流憩开士矫前登凭风自凌厉层岩闻杖声笠影在天际镜机入纤毫稍穷蟠曲势趺坐憺忘归流云出衣袂一啸各分岐愔愔独含意 

　　○华顶志称高一万八千丈羣峯环绕如千叶青莲花故以华顶名 

　　台岳秀中顶青莲倚丛霄垂垂吐千叶华房出孤标层扉挂河汉丹梯碍星杓万象骋春望百里分秋毫■〈角戢〉■〈角戢〉到海峤鳞鳞生翠涛长风扇松枥鬣振苍龙骄归云莽相逐峭峯如动摇阴壑互灵响天籁生清寥灵江但一勺杯水堂之坳挟客发一笑置身自云高无乃蜩与鷽决起抢蓬蒿宁知赤松子挥手空中遨万里但寻尺千秋等崇朝安得子庄子相与论逍遥 

　　○游金陵呈副京兆淇竹卫公王首公尝为东瓯守有惠政 

　　尺壁耀昆邱良琛□方折朱凤览德辉葳蕤下丹穴神君挺梁崏亭亭表风节托佩君子躬木难间明月远度披祥烟氤氲动寥泬广听每黜聪?鉴时屏詧矜名建鸣鼓他人或昭揭恬矣至人心遗荣不居伐出处何翛然中褱匪有设太冶不得囿容色谁能悦变化布宠灵愿以被时哲神理资治平庶几隆所缺皞世不易逢毗佐诚可越宁知藿食心隐忧方惙惙有渰兴凄凄出自青城岑触石合肤寸崇朝遂成霖霢霂润吹万潜颖争林林大化无私阿?云亦何心我侯夙于迈建牧沧海浔下车轸民隐敷条扬德音云霞霭堂陛海峤穷窥临翰墨照林壑篇章蔚璆琳遗爱常在去德往感弥深眷言企明淑旦暮交予襟建业定鼎地钟山肇皇基石城竦百雉长江以为池太微体宫阙列象自参差秦崤设天险周镐拓鸿规北控青鲁野南带巫湘圻侠窟养声利豪杰不易治康民在明牧我侯实临之崇秩埒九列徒御何委蛇允为百城表三辅瞻风仪抚绥甫期月威宣销赭衣余也悲失职末路仍多歧恒希子真隐匪慕梁鸿噫击辕应风雅一和生牦诗 

　　○甘露园诗为何仁仲银台赋 

　　苕苕?上园郁郁园中堂堂前挺珍木苍苍自成行上枝拂丹霄下枝涂繁霜朱草茁其阴醴泉涌其阳甘露三降之凝液何瀼瀼上天垂润泽嘉瑞征休明主人驱坚车金门侍中郎堂上集宾客堂下陈笙簧石兰被桂道辛夷繁药房朱霞结绮窻飞虹垂杏梁神飙自远集青云亦飘扬文鲂驰翠藻素波溢金塘采采叶间露用以荐璚觞主人起寿客和颜熙且康愿言保明德千秋期弗忘 

　　○长干客舍同周叔宗夜坐分生字 

　　庄涂辏尘轨末路多所婴况复岁遒尽怀归轸予情之子秉高韵神恬物自轻处顺鲜有触居喧若无营偃仰寄一宝展玩忘寝兴槁梧散缥帙风琴落虚声櫩卑景先夕墉高曦易倾幽光代明烛寒月暧前楹焚枯命芳醑欢燕唯平生情披语巳洽罍虚时载盈寸愫得所遣冀此数来并 

　　○述怀诒于尚玺文若 

　　锺陵奠神皋芬蒕暧佳气天居郁云兴名都洵佳丽佳丽非我乡孤悰感留滞皦皦朝霜繁泠泠夕飙厉羇雌号北林?冥布霠曀緫翠日萎黄容颜与之瘁兰火无熺光中宵憺忘寐飞梦若有凭营魂自滛裔郁怫兴越吟羁孤类秦赘大江日汤汤临流莫予济言往灵氛占莛莼岂能筮司玺起东鲁鸿骞独高世文囿抗前旌墨场策飞辔累遣物自轻悟超神乃诣玉树擢菁葱阳林汜兰蕙吏道寡徽纆真赏冥天际降分礼幽侧虚怀顾微细搜狝极图经清言讽芝桂篔筱披露垂绮石搴霞艺日昃吐高音中庖敕芬苾孤生惭诡随廓处靡止戾天路有险夷修涂亘通蔽洒泣杨朱言迷辙从君税 

　　○病起同程生饮马姬新莺馆効长庆体 

　　醉病不醉愁微酣愁病半愁病两较之宁与曲生断畏杀恶少年留残强来灌长干美清夜秦淮月如练言寻碧玉家灯前出相见流睇动斜光掩映白团扇黼帐隐金屏珠帘压银蒜瓶花动壁衣炉香袅罗幔侍婢颇昵人短歌能自衒美酒泻玉壶杯上微涡转小姑未破瓜氷肌雪为面试舞柘枝词轻若莲花旋折桃传酒卮莫教轻落片客有高阳生罚过金谷算穷愁顿为开旅病吾先判明朝醒更愁再病缘谁劝 

　　○麇城道中作时客冯元成大参郧阳署中出游武当山 

　　出郭睇层阿断山何奕奕依微草树稀苍凉井烟碧沙蒸暵气暄炎氛浩方积荆榛蔽高原荒荒野田白俗验民力艰岁占风壤瘠复磴极回旋隐见空江色灵波骇潜响欹滩拥危石虽乏幽旷观翛然去羇靮桐林荡微飔浏浏濯巾帻辍鸾息人徒繁阴翳将夕心迹澹无营中怀良巳适方将俶云装行矣迟烟客 

　　○黄洋田舍坐雨 

　　朱明次鹑火旸谷熙炎光行客畏骄蹇侵晨理游装湑湑滴清露斜汉犹纵横?云起天末灵飙自飘扬祁祁远郊雨习习生微凉禾黍被霢霂荟蔚回苍苍既洽赏心遇复愁行潦妨息驾古田舍披襟憩茅堂野老笑相劳嗒焉坐藜床瓮牖面江麓钓石回沧浪泉响应林竹美荫交园桑眷言在南畮午馌炊黄粱稚子自籉笠村径驱牛羊蚩蚩少机事熙熙何豫康感此媿形役眷焉怀旧乡 

　　○玉虚岩 

　　中峯沐朝暾阴冈昧昏昼林露???未收岩云去仍逗篮笋历翠微繁阴浥襟袖穷源事冥搜幽奇似相售荒涂塞荆榛往迹迷猿狖林断窅难缘旁通忽深透循溪信可攀泠然获灵觏药丛媚清涟寒潭泻丹溜秀木映朝晖苍烟吐阴窦架壑开朱扃厓倾动疑覆石罅骏霞雯空冥象云构灌莽扇神飙渊渊叶金奏箕坐遂忘疲清流旨堪漱誓将蹑太霞于焉采三秀 

　　○苦热诗呈不二老禅 

　　火正秉燱冶南箕鼓其橐朱鸟何冯陵肥■〈虫遗〉代为虗赤阪扬绛氛炎洲故融爚毒雾蒸幽潭歊烟吐藂薄咄嗟下土民日趣鼎与镬卧簟若施裀负絺如袭貉渴吻费嘘呵熏心困燋灼宁似沸泉鳞噞喁信沉跃静胜岂无征默朝良有托睠彼功德池四宝自严错行树流祥飙空音散楼阁我愿乞医王亟为瘳羣瘼杨枝洒甘露莲花生火宅大地尽清凉热恼恒无着 

　　○送王赞夫之金陵四首 ？ 

　　条风扇原隰中天廓游氛泽芷含藻景涧芳亦怀新我友肃严驾俶装撰良辰薄言戾京邑涉江辞所亲容光日巳远靡由望车尘重趼始伊迩旷褱邈何因踯躅遵大道气结不能由幸用慰寂蔑蜚音托行云昔我叹行役怀归郁以纡及尔溷闾左下流难久居菉薋袭广陌芝兰化为刍我欲营衣粮无以自为储黄鹄日千里差池在斯须回风奄自南浮云不获俱孤怀独悱侧征心浩难摅 
　　金陵实帝宅建瓴高以临矞云象双阙穹窿窅沉沉八方辏才乂冠剑何骎骎华毂接流水鹤葢自成阴猎缨骋雄辨雕龙吐鸿音侠游匪足慕结志存所钦畏路窘且迫友道目交丧感彼伐木诗中情慨以慷宿昔展亲眤符若珪与璋交娱在贫贱蓍簪不遗亡山川一以间何可喻中肠驩至谁为赏忧来谁为忘纠纆溷浊中曾不如无生思君亦劳止抽怀不成章 

　　○东林晓步怀土用敬时用敬久客燕中 

　　山阁启曙光衡门噪干鹊初暾荡微暄疏烟澹长薄竹亚露未晞风定果仍落虚寂非可期神恬自冲漠境与林水闲自觉禽鱼乐飞潜各有归黄鹄今焉托伤哉日月遒含情望寥廓 

　　○晚过漈上庵作 

　　林卧久虚恬出游偶乘兴精庐隔山阿斜光澹来径入门闻妙香晚色林花靓法侣无俗情?言自高胜荳棚茗粥凉浴罢虚廊暝散步延夕飔烟霏拂秋磴素月生石泉垂萝自幽暎倦就南轩眠禅灯古堂静一念了不生如如契真性夜寂众籁空寒溪度清磬 

　　○同王用敬过宿王赞夫渚浦别墅四首时予将有卜邻之约 ？ 

　　达人辞垢氛霞骞特高蹈岳游旷夙怀野瞩敦兹好冥览协幽期风泉展清眺意惬物自遗神超美争效方舟极洄沿残阳信弭棹微波写夕飙孤云纵晴峤平楚接修埛高原敛余照暝结密筱阴明衔远山烧方钦静者心愿剪邱中藋谷饮企郑真岩栖景僧绍庶结方外游静核寰中妙 
　　南临子晋台苍苍亘层霄冥筌湮往迹鹤驾谁能要短景感徂运鲜华不崇朝芳蕤冒春荑朱实辞秋条代谢不恒处愿税尘外镳悰因晤言获道以?览超佳人况在兹幽期迟江皋桂檝泛水裔柘屐凌山椒山行撷琼蕋水戏搴金膏感此眷弥甚终期谢天弢聊申独往意临风倚逍遥 
　　通津限郛郭清旷挹羣峯芝岭秀北牖笙台列南窻蜚遯枉梅尉行田来谢公往迹不可讨今怀冀能同我友秉嘉尚养真亦墙东深心讨?囿清襟映寒松远水纳素月平林延绪风美穟蔽南畮力勤观岁功抚时愿伊阻览物嘅弥重川泳羡游鲤云飞媿鸣鸿欣赏自夙昔结念庶能通永矢弗谖志冀蹑求羊踪游岳既啸侣入林亦命俦禽尚非孤赏嵇阮欣同游往者不可作兴怀在千秋况我平生交音徽结绸缪申唱有必和诒言无不詶伊余安蹇劣适俗寡所仇岂不贵自我况兹日月遒末路有窘辙迅流乏宁舟在险讵忘戒履顺亦怀忧以此申永叹喟焉睇层邱终期援青桂欲去仍淹留 

　　○人日同杨木父项叔慎过集云寺访有门法师时法师集四众谈法华?义午后下座携客列坐溪上流憩久之晚归修净业作四首 

　　开岁积繁阴游氛翳阳景兹晨暖气达勾萌动潜颖法佀欣相过驾言命孤艇微雪冒烟峦阴崖犹冏冏弭棹遵陂陀逶迤陟回岭松光照寒潭弥觉香林静风廊饭僧毕梵呗一何整聆彼迦陵音似会摩罗顶未歃阿耨泉尘忠巳先屏 
　　南宗慧光灭智者亦云遐载见人天师十叶传袈裟夜半华顶日光抱赤城霞心印契三观宗风超永嘉为此众生利三具浮海槎手握苍松枝舌涌青莲花宝珠示衣裓觉苑开牛车化城建鸣鼓亡子还厥家宝筏倘相假迷津应有涯 
　　出萝阳巳微夕光在山翠法侣协前期延幽共流憩藉草结半跏旃林发清苾洄流莹澄潭危石漱寒濞众象入镜机云霞互溶??裔泠飙叶松篁动与法音会溪流出广长泠泠语真谛盋饭来众香异舌应同味欲证匡山游竹中题半偈 
　　铁凤县层檐山风动萝灯虚廊耿微光寒月暧前荣释子蹔出定曳屧随经行缅彼赡养国冥心存正灵四宝合楼阁行树何晶荧频伽善赞说莲台超往生东林久绵邈宗雷歇芳声遗躅尚可嗣怀贤眷深情超然入空观了了见虚明白毫一以摄五浊谁能婴 

　　○宿罗峯寺晓起登绝顶卧龙潭 

　　精蓝分夕衾罗峯振朝策层峦上无倪寒湫閟灵宅霞蔚竞秀崖濞赴垂崩石水府何窅冥阴洞殊深墨神物偃重溟潭云犹异色敛彼天用神贲此渊潜德想见媚幽姿?珠可能摘嘘气贝宫隐截肪瑶砌直浣濯试束腓微波动清激坐久神巳凛欲去心犹惕险异伯昏游奇践龙威迹空谷厉长飙归涂奄将夕 

　　○王赞夫过访因偕往东园游瞩一首 

　　林卧昧节候闲门惬栖偃浏览有时闲道书朝未卷川晦连积阴林辉动微晛驾言蹔窥临谁与适幽缅美人同所怀心期良以展躧步纵巾綦芳园一行散崇兰泛惠风华林隐凉馆矫翼鸟交交缀条花纂纂抚化慨时流镜机婴物浅嘉晤一以披会心宁在远尊醥既前陈园鲜亦时剪?对意自冥微言间清辩日夕憺忘归翛然得所遣 

　　○东岸江阁午睡起 

　　片雨飒横烟行云渡江水返照射中峯浮岚尽成绮卧欣枕簟凉起来聊隐几忽闻鼓枻音断续烟波里 

　　○四十九盘岭至能仁寺 

　　迭岭疲攀缘逶迤历幽缅屡憩及层巅游观稍忘远磴尽崄乍穷路仄林初转碧涧疏寒流风篁媚清浅紫茸蔚蒲渚芳蕤冒兰阪深径巳夕霏悬厓犹薄晛回合敞精蓝中峯抗高馆微锺度遥岑游云互舒卷列庑休人徒夕息聊栖偃梦与幽趣通情随物虑遣汗漫极兹游灵区讵能限 

　　○同吴翁晋邵少文自灵岩道中至响岩 

　　崇巘积残雨霁氛翳?阴爽气协真想惠风写灵襟羣峭逓隐见晨曦荡阳林合杳两厓辟路窅青溪深岩倾响易发云扃纳虚音啸侣应嗁狖呼雌答翔禽复嶂郁众籁回飙薄萧森高情岂孤赏往迹欣同寻资此足嘉遯达生多所钦愿持乘日车冀获静者心一发苏门啸载鼓邱中琴 

　　○同似庵禅伯寻净名废寺故址地有水帘谷初月洞之胜 

　　双林久寂蔑风泉閟灵迹灵迹能娱人屡枉紫烟客开士迈前征披榛理晨策故术偃崩梁新蹊拥危石泠泠灌木吟浖?乕浖?乕清流激寒芜立宝幢遗基卧瓴甋陵缅既以深忘疲亦云适断峡束长天轻霄覆青壁崖崿限驰辉光倾景先夕阴洞挹飞泉澄潭漱灵液水碧信可搴琼蕋纷堪摘心契神巳超目尽意难极感往结深情即事交欣戚行当复来兹一振东林席 

　　○自响岩道中至灵峯洞 

　　亭午命篮轝众木阴修修连山自暎带迤逦趋平畴侧径窈深入秀色相蟠糺天亏万峯影云争千涧流欹石攫文豹神渊骇潜虬洞腹缩壶岭云杪开昆邱扪葛蹑雾术罅乳风浏浏天窦夜窥日金光结飞楼瀑泉夏吹霰丹溜涌灵湫窥临极遐想愉悦聊淹留至乐岂虚假冥心宁外求虽非独往客言忘谁与酬愿附惜阴旨将从鸾鹤游 

　　○鼎湖僊人榜 

　　篮笋遵青溪灵奇行??深入藻景媚微云波溅岚光湿复嶂无定姿阴阳匪相袭浴鹭狎近玩飞鸥送遥集新曦镜寒潭乘空鱼戢戢??顷洞极荟蔚芊眠暧原隰绝磴窅难扪危梁企犹岌鼎湖介层霞孤标擘霄立轩皇事莫征金书閟灵笈誓将谢人羣超然解维絷云窻时可憩芝苓良以给蹑足千仞冈青天岸云笠 

　　○阳谷洞 

　　沧溟浴朝暾兹山巳昭晰半壁抗洞宫丹楹冏明灭烟术不可梯敻疑人世绝乱石踞鼋鼍离立蛟龙窟逐势架飞梁高低穷曲折漰湱争洑流夤缘尚臲卼石扇敞双扉窙寥象三阙阴窦忽旁通芝台复高揭明晦既以殊凉燠居然别下瞰千仞潭方知在寥泬倒影涵崖松游云互浮没文荇唼纤鯈晴沙眩金屑引目睇层阿远近散邱垤幽翳栖暗芳移时吐芬烈漫灭昔人题纵横见遗碣感往情巳深颓光含暮节机浅虑自婴神超物可忽于役眇何期抚巳惭薄劣 

　　○醉效长庆体三首 

　　青山同一观静者得其意绿酒同一酣昧者失其味古人有知者辄为造物忌子云老躭杯家贫不能致赖有好事人携尊间奇字陶公卧柴桑耻为折腰吏采菊向东篱白衣不时至两者虽得之一生亦憔悴我独谐夙心毕愿在中岁绿酒时可挥青山日相对 
　　持觞拄颊看陶陶复沾醉意味斟酌间冥然与心会兀兀何所为且就北窻睡睡起趣提壶夕阳在山翠云壑日相待世人殊不闲却笑林下僧不知林外山重城曙光白轮鞅复班班终日驱车者岂尽皆冥顽一中利名靮终老枥与闲我幸解天劓逃之泉石间朝随沙鸟去暮逐沙鸟还欲语无可会归来聊闭关 
　　人易为人知此中一何浅人憾无人知此中一何褊不如两忘之置之了无辩兴来携一壶独自上层巘坐听水潺湲行望云舒卷超然寄旷观古人如在眼万里未足遥千秋讵云远扣石放歌还墟烟日将晚 

　　○池上夜 

　　凉月浸平林露叶光如泻回风振高柯雨声时堕瓦独就南窻眠残灯尚留灺 

　　○卿云馆诗为程君赋 

　　瑞雰效灵符华云霭青汉郁郁烟非烟缦缦旦复旦偃葢九葩映抱珥重轮焕昔纪王者祥今表幽人见朝媚三素车夕辉九霞馆舒卷本无心怡悦送流翫讵赓虞氏篇聊咏南山粲 

　　○归自白门哭奠季父作 

　　饥来不遑宁兹岁苦行役来归感凋丧茹叹达永夕晨起具羞醑衔哀奠灵席寒灯黯虚位凉吹飒空壁仲父向我嗁吞声扣胸臆具言毕命初念我久为客危浅难久淹何繇致消息倘得归山冈须就大父侧死者如有知足以妥孤魄言巳即就冥咽中犹唶唶感此两酸嘶邻里为凄恻窃念在世时穷年苦逼迮私愿营一饱终当侍寝食讵令班白翁向衰事筋力何图志念乖遂作幽明隔旧器委空箧故履留遗迹绝恸巳无闻冥观若有觌巳矣复何言心伤语中塞 

　　○僊岩纪游六首 

　　晓登僊岩寺钟楼 
　　登翠微岭望僊姑潭 
　　游翠微岭至?通洞 
　　自通?洞至梅雨潭 
　　从梅雨潭背登雷门寻龙须瀑诸胜 
　　从龙须瀑东行宿休粮庵 

　　△晓登僊岩寺钟楼 

　　层阁出云标羣峯青壁立登兹散尘襟菁华润堪挹朱霞丽江皋黄花缀原隰试扣法王音一醒大千蛰 

　　△登翠微岭望僊姑潭 

　　陡壁积?铁飞磴界苍烟奔濞出雷峡淙淙泻瑶泉岚光晃朝日霞雯莹澄渊云碓寂无人激轮自洄漩散步寓流赏依依憺忘言恨无同怀客幽辞欲谁诠 

　　△游翠微岭至?通洞 

　　苍坪一憩余亭亭还独上翠重垫葛巾岩虚应筇杖霁心送流玩遥情逐前赏侧身入洞门厓扃忽高敞闛鞈风泉音歌呼答清响何当卧绿萝于兹谢尘想 

　　△自通?洞至梅雨潭 

　　人世苦烦歊仙窟饶风湍每坐火宅下辄作如是观今日骋吾足迅若双飞翰去地亦何几巳薄层云端两厓屹相倚幽敞开重关四削千仞壁中围一规天仰视苍苍影皎如碧玉盘俯瞰澄澄水莹若青瑶环长风洒毛发晴雪吹潺湲幽宫极深黝?府长清寒珍草郁翡翠琼柯结琅玕山鸟不知名下饮疑神鸾灵境本非隔足以养营魂临风寄绝叹吾何在尘寰 

　　△从梅雨潭背登雷门寻龙须瀑诸胜 

　　大罗信旁魄真源窅何穷宁知万仞表依然碧巃嵸下瞰擘双峡隐隐云雷宫上瞩挂飞瀑沉沉流白虹琐细文鱼聚联络芳蒲丛锦石目??波驶霞纹烂丹红珍木溅沫润瑶华蔚青葱洗心挹澄泚照影媿尘容山椒欲斜景淹留怅莫同倚杖重延脰迟徊遡林风 

　　△从龙须瀑东行宿休粮庵 

　　鸟路不可上忽借风云通石桥架绝壑幽泉尚淙淙复嶂自回合高林转蒙茏林尽度疏磬香烟出禅宫法筵肃清众心境顿为空微月出松杪石坛爽微风夕霏渐滋液嘘吸灏气中顾兹清绝地寔因灵所锺未知诸法子孰为象与龙吾将脱妻子洗盋从远公 

　　汲古堂集卷之四 


　　●汲古堂集卷之五 

　　东瓯何白无咎着 

　　五言古体 

　　◆五言古体 

　　初夏斋中即事 
　　林孺敷进士过访山中 
　　新蕉 
　　读书山阁雨中即事二首 
　　晚雨有述 
　　秋日饮王昭粹水亭待月夜登北冈望江上诸山四首 
　　瀫水祝无殊夏日过访渚浦山中晚同避暑东邻竹下夜归墨畬堂坐月晓过王氏别业观荷分韵得四首 
　　九日江浦道中 
　　纪梦诗为刘海日明府赋并序 
　　赠黄荆卿 
　　登镇淮楼寄怀杨木父王昭粹邵少文柯茂倩 
　　题卷赠汪明府时客吴兴 
　　祷北山 
　　项季舆萧阁落成过饮赋四首 
　　对雪二首 
　　李本宁公祖以廉访使出按全淛屡以书邀予胥会湖上予以儿病不果行寄诗五首 
　　答刘以吉孝廉三首时计偕北上 
　　送刘长孙守备楚中三首 
　　和项叔定刘阮入天台山采药十首 
　　华阴道中答粤西督府杨济寰先生见寄 
　　题竹柏图寿吴大猷尊公太母 
　　罗峯寺东廊坐雨晚步潭上望月 
　　九日同王应高文学携诸子侄登君子峯憩刘氏坟长松古藤下 
　　携尊饮湖上望吹台山 
　　久雨初霁课园丁理圃作 
　　双溪晚宿 
　　雨后被酒睡起复命酌口占 
　　棹抵江阴欲寻故人张邦粹止宿忽有舟泊岸熟视舟中人类邦粹遽呼之果邦粹也登岸惊异恍若夙期因挈予归草堂具酒剧谈至夜午乃罢予计别邦粹十余稔而邦粹适自江乡归晤亦奇矣感而成诗 
　　过阳湖王大参旸谷翁墓道述哀三首 
　　大观师敷座鴈山能仁禅院演说楞严?义令上足惟心二僧过余乞诗予戏为櫽括山中诸峯名品点缀成篇欲令顽石皆能赞说般若吾师无笑老人憨态效小儿聚沙作塔也 
　　同郑昆岩中丞游鴈山张匡源令君招饮西皋塔院和郑公韵 
　　李本宁太史甫栢台诗其栢为太史先方伯公手植 
　　同冯元成大参过访赵凡夫山居 
　　寄怀陈仲醇 
　　寄怀黄贞父明府 
　　太玉楼诗为王笙台赋 
　　江楼晓起望海上出日适接徐廷珍比部手书并示近作及新撰鴈山志成 
　　王与敦文学每遇辄称予诗宜布枣深媿荒谬无以仰副来雅赋此志谢 
　　山居二十咏为周思皇民部赋 
　　舟泊石门有怀汞幼清张朔少 

　　○初夏斋中即事 

　　菀菀嘉树林翳彼中庭阴朱夏缀苍雪时能清我襟藻景荡洄濑风丝漱悬琴来日不可选委怀欣自今独寤兴屡叹微吟引孤斟昔人不在兹谁为发清音寄谢远游子?踪从此深 

　　○林孺敷进士过访山中 

　　旷处尚遐观宣游济?赏吉士感素秋言税尘中鞅采秀第所如排云聊直上鴈宕神秀锺容成灵界敞山行屡振策水游时命榜顾我林中期惠然人外想濠鱼既会心陵鹊亦感颡霞酝泛秋英烟岑纳朝爽幽探稍忘疲流憩无虚往愿言永今朝对君聊偃仰欲赠乏瑶华中洲方宿莽 

　　○新蕉 

　　夜雨喧春雷新蕉展凉碧明影澹遥天缃纹细于织永获幽居情中怀此何极 

　　○读书山阁雨中即事二首 

　　林阁乱丛帙飞雨霭平郊华薄响新溜翘翘吐嘉苗岁功行可即新酟注山瓢人外得所遣劳农一清谣 
　　孤花散余香林木日菑翳山雨间冥冥蓬蒿茀庭砌过懒忘埽除谁为一芟薙人理信可推悠悠付榛秽 

　　○晚雨有述 

　　宿昔畏岑寂景晏中林时内顾本无感旷然如有思及尔向迟暮翻与岑寂宜衡门少剥啄中庭无履綦丛竹亚凉雨新桐荡微飔柔翰偶随意道书行自披于此得深趣未令儿辈知去去行自觉应将此心期 

　　○秋日饮王昭粹水亭待月夜登北冈望江上诸山四首 ？ 

　　东崦兆素商山晚秀云木秋阴带孤城墟烟暧林麓辉辉霁景澄湛湛高天绿清吹扇寒松浮阳动深竹余晖媚芙蓉幽芳静如沐拂石俯华池山瓢酒新熟之子爱沉冥独往甘违俗逌然顾我粲孤云照空谷高情不可招凌风矫黄鹄任真纵谈笑形骸外拘束日觉懒慢寻颇厌衣冠梏徇物乖中情气沮理亦辱誓将从子游日尽夜当卜 
　　我昔客淮阳客心何惙惙日落河无梁风涛渺难越托宿栈枥间夜闻疲马秣思子梦故山清风动林樾鸡鸣茅店秋凝霜满车辙晤言欣在今风泉对清越杞菊匝寒流芙蓉晚更发山影动池光游鱼行木末感此荣瘁情提壶待明月白露变烟黄中林候鸣鴂奕奕屋上山离离墙下桑象壁疏圜沼规虹跨飞梁散发望河汉凉风吹广场重阴迭明暗日暮相青苍朱霞闪余映高树熹斜光忘怀未辞醉露坐移壶觞分甘及童孺谈笑牵衣裳萝径隔烟火吾家近可望过从废中帻来往时相将明日更开酌迟子华之冈窘路日九折时情亦千变衰荣更共之物理弃疵贱我既脱轮鞅胡为更羁绊愿驻西日车对此南山粲南山向夕佳就之池上宴日月易为迈美酝殊可恋漆园傲吏书五柳先生传达生差可凭浮荣亦何羡尊尽吾自斟觞迟子当劝宾主失行次暝色入葱蒨披榛步山椒送目极郊甸素月海上来树杪江如练唯愿及良晨时时托亲串持此岁晏情深衷子应见 

　　○瀫水祝无殊夏日过访渚浦山中晚同避暑东邻竹下夜归墨畬堂坐月晓过王氏别业观荷分韵得四首 ？ 

　　朱光熙南陆轮鞅炎氛红宁知北窻客沐发晞长松林深禽鸟玩径绝风云通爰有玉华逸远希人外踪?言漱烟濑清韵何淙淙湘葵酌凉酎取适非期丰晚就古田舍平原来远风文木蔽绿水藤竹交蒙茏茶瓜饷邻媪苔碕分钓童远心抗霞表幽迹睎墙东微尚巳如此冀与来者同 
　　岭日沉半规余光耿微没羊牛下平阡柴关巳先閇广场河汉低凉飙动芳樾练练东林辉疏篁延素月盥濯信所便芳泉荐清冽残尊有余滋园鲜无再设纵饮奏新篇逸响入寥泬似遡琼岳风一咽瑶林雪邱壑虚无人音徽赖往哲将子策高踪横流振遗烈山空枕簟凉神恬寝逾美林屋熹曙光鸡声巳三起宿岚沉霁雰生烟暧墟里散步共流憩悠然纵中履逶迤遵回塘芙蕖灿如绮天清风露深日晶云霞委野老笑相留寒泉沈绮李俗醇简礼数形忘堕支体庚桑亦何为规规居畏垒 
　　下流不可居上流难与期■〈⻊敝〉■〈⻊薛〉沮洳中往往淈其泥我亦自兹去南山开旧扉子言两华胜双峯亘云霓甘泉涌阴壑朱草晔庭基撷秀荐明水自足为高栖比封树橘柚安用荣析圭冥会岂云默所知良贵希岁晏协真赏匪子谁同归 

　　○九日江浦道中 

　　飞蓬送遥集轨路方悠悠令节易为感况兹伤暮秋野阴澹徕客独行无匹俦原隰极夷衍总辔登高邱鸿飞夕景急木落寒江流长飙厉广泽沙昏霞气浮回惑非素习前征安所由嘉期不可迟旅情难预谋九华无复采绿尊谁与酬投策下长阪目尽空夷犹 

　　○纪梦诗为刘海日明府赋 【 并序】 

　　夫古今大地一梦也唯至人能以智炬出于梦而入于觉离梦即觉也离觉即梦也今夫有人梦而为鸟而戾于天梦而为鱼而泳于渊及其觉也如镂尘如吹光如石女散花求其梦境了不可得是则为觉乎否也轩辕氏之华胥也南华之蝴蝶也其觉之梦乎邯郸之枕也伽蓝之瓮也其梦之觉乎使觉而梦也国土山河毫端一尘耳使梦而觉也世主人爵剑头一吷耳又若雄之梦吐含之梦吞是皆无待于感得之于巳之不可知雄也含也进于技犹若是矧其大于是者乎吾浙四明海日刘先生以比部郎出为合肥令之明年夕寝于庭梦有所之庐舍间阒鼠坏闇昧秽而弗埽顷有丈人翛而入公叩以言?旨中窽醒然若吸清泠之渊而游于莽睘之野也寤而窅然若失其百里焉晨出召集诸史尝之以言曰吾治之北有径如是者乎众曰然径折而左有庙如是者乎众曰然公往仰视榱桷俯视庭除井然梦境也巳读壁间古碣知为上真左慈实主是庙公洒然心异之它日公出中道有巫若有凭焉遮公而告请与邑侯旦日期于庙中当有以请质明公往巫乃升层檐登峻阁足不跖实轩若鸟举作而言曰我神也司土兹地祗奉潜山上真之命请以土木累公当有以报公曰诺巫指画既毕槁焉若椔而控于地公出人或谓公是巫诬妄公母信公曰固也我若以一囊赤庂而食我诺谓我何哉卒葺之如所指阅数日公复自思曰巫即我妄畴昔之梦岂涉因想耶丈人之言岂因想所逮耶及设像于庭再拜而起曰天弃我耶复为密疏以祷冀有以遇也是夕复梦丈人呼公操舟而渡巳之中流巨石屹立波涛漰湱公错愕失声丈人第曰无恐人间沉溺甚于是也巳而与公谈往往与前梦语合噫良亦奇矣人世风波如大幻海起伏汨没在布迷妄上真之旨倘亦邯郸之枕伽蓝之瓮乎昔上真当魏武时见其阴谋狙诈窥窃神器菅蒯其民始欲匡之以正业巳知其不可为故托之掷杯变幻神奇以瞒为海鸥鸟耳公曩为郎亦以持正不阿乃复迟回仕路得非精气有所感召欤抑亦龙沙之会公足当其一欤上真以梦觉公公且觉矣若予也顾安得以予之梦梦公之梦以公之觉觉予之觉余既弗得矣则予犹然梦梦也予请诙之以梦说梦 
　　客有九霞想冥心凌紫虚飞梦若有凭双凫媵飙车飙车渺何际言造仙人居何来一老翁羽服青霞裾百岁匪不足千龄或有余老翁闻客至肃客出门枢稽首再拜翁飘飖擥翁袪翁居诚易知乃在潜山隅黄金为高堂白玉为广储门前何所有月树交星榆门内何所有三花正芬敷堂上何所有宝帙启绿图蛟龙守瑶笈虫鱼粲金书读之了可辨与天合灵符东厢拊琳璈南厢奏笙竽翁言办麤饭青精出天厨饮以沆瀣汁漱以琼田腴驾言命水戏方舟翼文鱼髣髴泛弱海隐隐见蓬壶昔亦双飞凫今亦双飞凫飞凫一何驶倏忽腾九区尘世苦脆促天都信为娱下视尘世人何异壤虫且 【 叶】 再拜谢老翁小臣实凡愚老翁笑谓客何当复来不 【 叶】 今日乐相乐延年天地俱 

　　○赠黄荆卿 

　　突立天壤内廓然无所依奇思入县解灵光吐清机终夜破万卷长年阖双扉高论駴流俗往往来弹讥视高行乃独贵在知者希我来一相访草阁当淮淝狂狷圣所臧匪子谁同归 

　　○登镇淮楼寄怀杨木父王昭粹邵少文柯茂倩 【 即古北门】 

　　纵目古北楼凭高极辽远大泽接长天千里了可辨连山走卫荆长江控吴鄢天下形势交东南此雄楗壁垒含风云霸图犹在眼想见真龙飞羣材挺英产应天开帝期八埏咸席卷电扫■〈羊星〉膻空旗指搀抢偃重轮御扶桑六幽尽明烜丰镐泽灵长固兹万世本比屋化侯王带砺铭金銯戡定鸿业昌黼黻龙文脔嘅往情巳深怀人戚宁浅吾党二三子耽奇颇高蹇所恨不克俱睠此向谁遣邵生困公交车雄心未能展瀺灂竹素园千秋见鸿撰足不出门枢所历一何褊悬河谈九州岛得之在图卷王郎日杜门风神自?散曲糵与诗书长年共沈湎幽兴托沧洲雅尚在林巘当其意得时日夕每忘返我屋隔墙东得酒互呼伴天影乱羣松亭空蚀红藓杨子意自超玩世爱疏懒日午头每蓬夏月足长跣削迹谢外交明宗探内典老瘦家复贫无资事游衍画法太莽苍诗骨亦精简长恨不得骋盐车顿长坂老死如春蚕束身在空茧柯生称壁人游心翰墨苑抡材必楩楠语器亦瑚琏咳唾落珠玑词林贲琼琬用壮九牛力一发乃可挽禀此生民秀况乃平生善伊予亦何为修涂足重趼风尘苦未归饥渴谁能免徒掬千古愁心长发巳短晤言不在兹山川且凌缅欲寄南飞鸿苍茫古城晚 

　　○题卷赠汪明府时客吴兴 

　　弭棹练川阴言息岘山隅土壤验清淑行人为停车桑麻蔽原隰风谣载庄衢咸言我明府为政一何殊青阳呴万物岂择菀与枯菀者益以遂枯者亦云苏重纩有奇温翻悲昔无繻污邪有重颖翻悲昔无储休明信足恃千载良不渝野征有余感临风为踟蹰 

　　○祷北山 

　　孤生多艰虞穷年寡康豫寄命氷雪间愿以保贞固之子忽沉绵踰时遘霜露念子夙于归荼蓼甘同茹莱妇欣前闻鸿妻良可庶德薄翻诒尤植弱能无惧咀药宁有征舞巫巳云屡维神栖北山朱宫启岩户阳沼涌玉泉阴厓挺珍树黼帐飒泠飙虹梁卷轻雾吸欱走飞涛云车怳扬骛山鬼衣女萝灵妃拾翠羽受记陶通明权化徇物务我来祷阶下怵惕久未去一气冀能通神存恒若遇念哉恤我私睠言鉴其愫渊默起雷音沉痾倘中寤 

　　○项季舆萧阁落成过饮赋四首 ？ 

　　将子秉高韵夙尚眷邱壑澄观三十年委怀良有托?赏今在兹开林出高阁芳樾间丛篁遥阡映华薄萧旷贮清阴垂萝自成幕棐几列缥缃藜床施菀蒻泛览茹今古怀贤时有作勌来展衾枕兴至命瓢杓山径收夕霏墟烟隔篱落月下竹垂露风生林陨箨虚寂冥道心翛然契恬漠崇朝足千秋一区函五岳内足信多娱外奖非真乐 
　　蛣蜣习污浊转丸方自矜宁知嘒嘒蝉吸露排清泠达人抗尘表耻为温蠖婴与子同衣裳素心良以并蒋侣□隐操莱妻饶胜情撰杖每偕往有酒思同倾童仆互操作儿孙解将迎提壶劳农事言刈秣与秔弥弥湖水漫习习凉飙生鼓枻延霁景乘月归柴荆太素厌华诡聊用遗荣名荣名亦何物朝华夕巳零苕苕沮溺俦千载余风声 
　　三溪饶名山随地秀岩谷?之蚩蚩氓无乃丹厓辱遥遥上皇时熙熙同野鹿如何季叶下浇风及樵牧既散淳朴姿安用土与木与子当休明襟期谢尘俗山水谐夙心遗书颇能读又复弄柔翰抒宣中所触土性既巳谙岁功聊可卜燥湿本异宜高下随穜稑东陵方种瓜南山巳收菽柴车薄暮巾场圃先时筑来归息檐下方池匝松竹园葵未辞翦浊醪犹可漉流泉代弹丝晚饭当食肉外物任去留乘化凭淹速人生一世间于兹良巳足令德惟日新愿此交相朂悠悠我所思古人良在兹意气苟相感千载应同时陈编既兼两自足友与师?览咀其华旦暮冀遇之俛仰累代下惋叹殊足悲嘅彼行路子中逵遂相歧琴瑟既不固安用胶漆为夙昔事君子幸获荫光仪金石有时泐寸心终不移放浪撒畦町倾褱无复疑奇文共欣木?片绿酒欢相持班坐失次第偃仰随所宜想象古遗逸风义志如斯朱陈不可作为续江州诗 

　　○对雪二首 

　　迟暮感驰辉凄清岁云杪微霰响幽篁披衣坐清晓四顾何萧条平原漫流潦禽噤顿丛条鱼寒依必?山藻引瞩思何穷往事空纷绕端居澹无营幽贞幸相保翻忆故年时羁孤淹远道 
　　晏坐倚前荣?云结层阴流雪方瀌瀌微雨间涔涔惊湍响遥涧苍烟羃平林命酌送遐想新篇佐微吟守道谢形役韬精寄浮沉兹理苟可庶荣名非所钦 

　　○李本宁公祖以廉访使出按全淛屡以书邀予胥会湖上予以儿病不果行寄诗五首 ？ 

　　迢迢苍山道我车不容箱悠悠渐江水我舟不可杭岂无肃肃羽孤鸿正南翔中夜四五叹起坐独彷徨惊飙卷高树星汉相低昂众草委晨露烟邑生微霜踟蹰必包久太息通鸡鸣感彼河汉女悲来不成章天目何莘莘莘莘复漠漠丽景焕名都丹楼艳城郭使君从西来飞龙耀金络沙棠为君舟青丝为君笮朝憩湖上台夕登湖上阁宾从美游遨斗酒不为薄繁吹荡春心中洲采芳若日月不恒居凉风卷场藿孤怀恒若新下车怳如昨飞霞不崇朝千秋讵堪托唯有金石心悠悠慰离索 
　　孤凤翔赤霄五色何离离感此王者瑞谁不希令仪下有蕃篱雀寄命枯树枝左顾比翼侣右顾黄口儿黄口铩其羽毛质何■〈衤离〉??徙啁啁复啅啅中夜常苦饥岂不念饮啄一步一徘徊徘徊将何为且复顾其槐举头羡黄鹄相将戏天池 
　　悠悠梦远道沉忧不能扫中夜河无梁流波漫浩浩慊慊念前期对食不忘饱白日何昭昭晨晖亦杲杲寒谷得其偏谁为起枯槁昔作园中葵今为负霜草草萎心不移春风幸相保 
　　宿昔遘嘉会薄言郢水滨结言罒绸缪极宴娱芳晨容晖一以间五载为千春岂必藉行媒愿荐宁无因盘石不自固浊水羞清尘新者日巳故故者日巳新爰有秦树乌绕屋鸣且驯丈人见乌喜爱乌不乌嗔乌雏尾毕逋下来谢丈人 

　　○答刘以吉孝廉三首时计偕北上 ？ 

　　刘生生民秀弱龄负奇气睥睨百代间神明独标会抽绪出其余卑趋亦高世懿彼中所存渊云共扬厉陈义挟风霜兴词洒兰蕙碆敫?纟摧前坚石梁饮余锐降意及微躬殊堂自相媚信以金石章深心托真契所向在厥施服义殊未洙万里晻上驰畴能蹑高辔草昧一振臂适为来者资若人寔骏发雄图良在兹陆离竦冠佩文采纵横驰神飙翼高轨眄睐流英姿芳兰竟长座顾我扬风仪风仪岂不淑朽质匪所宜常恐霜霰集倏随众草萎潜颖讵能固结念倾朝曦回光倘不烛岁晏抱余悲 
　　明两方会昌王涂尚清浚轨路方自兹为子一膏轫詄荡天门开虎观百余仞凭轼辏才贤皇风播清问簉羽媵龙骧芳徽待鸿润藜阁沦未光将子嘘其烬雅奏希锺期遗声慕英蔺夫人各有怀宁无念休闻倘因东飞凫愿言托来讯 

　　○送刘长孙守备楚中三首 ？ 

　　湑湑庭前露靡靡露下兰商声振芳树回飙袭微寒吾友四面集出饯江之干之子远于役有徒亦啴啴念当遘嘉会茹悲且为欢为欢未绛燕对食兴悲端岂为黄鹄吟哀音不成弹庄逵有骇辙下濑多惊澜万里在眉睫君方振其翰古义苟不劣吾怀良巳殚巫衡奠南离楚风思以怨霸功启筚簬雄图控荆沔慓俗迅且轻惊飙巳潜煽子也怀令猷资神合奇变无以温蠖婴萧兰遂同荐和者岂无人三楚多英弁鞠旅有时间军书日巳治饬驾写遐瞩怀古良在兹横稍想伯功浮湘感遗累孔璋愈风檄王粲从军诗揽结蔚奇思顾眄流英姿睇远念枌槚能无睠我私毋以麻枲贱徽音绝于斯 

　　○和项叔定刘阮入天台山采药十首 ？ 

　　名岳效灵奇层标倒重溟雾术閟萧朗真气资神明中有万年药往往遗农经阴岫冒璚蕋阳林吐瑶英胜侣契?赏适彼云外情搴采送流翫中天郁霞城霞城信娱人穷探复何适一磵泻红泉仙源窅无极胡麻泛洄波桃花迟来客云阙俨灵妃容光若有觌流眄岂所存目成神巳醳粲然解琼珰要之以今夕尘志殊未宁媿彼乘鸾匹 
　　双鸾下烟空神光乍离合华??圭霭雾绡文帔生云缬涣彩溢流波精摇旷难接安歌鼓太和神人道弥洽明河信可杭洛津讵须檝双情一夕通丹台巳书牒书牒符秘记羣真集琼台太霞馆灵眷安事托良媒阮子无俗韵刘生寔仙才渌景泛芝葢?浆挹兰杯至音绝容冶鸾歌自斐徊萧嬴有?躅千载期方偕下瞰东海上桑田起朱埃 
　　桑田亦电顷盛年等朝霜岂若俪仙偶爰集昆陵乡太霞为我宇景舆为我床饥食闇河桂渴饮元和浆玉胎授灵笈太上飞龙章芳兰竟玉体极宴娱心肠容与信可悦念来存故乡 
　　故乡隔天路展转交予襟脱屣暂遗物感旧绵归心道胜情自冺机浅眷弥深抚已何薄劣忧来转难任彼美轸私爱起抚云中琴别鹤引凄调离鸾发悲吟临风长叹息和歌不成音 
　　和歌不可常小别为千秋山川一以间白云日悠悠将子怀往路明发不能留裴徊源水上源水东西流甫佩岂辞解裴杵竟何酬良晤不复再羡彼女与牛谁云步?曲为子增离忧 
　　离忧何郁纡溪回但崖崿沦误惑荒涂迟回达城郭所遇无所知井里殊非昨往来若俛仰人代何绵邈耳孙逓前闻惊看共吁愕尘踪怅若兹身世今焉托儃佪一啸歌何似辽东鹤 
　　鹤去无返时鸾丝岂能续冥运詶夙期流光何脆促绝雨念行云迁禽念幽谷挹景岂无感忧来结心曲练练源上花依依想遗躅 
　　遗躅应未湮驾言遵往路顾瞻所向津微辨云中树谷转磴乍穷重林屡回互披榛遡上流忽到浮杯处洞宫浩无倪重峦隔烟雾环佩时误声风泉自相呼青鸟窅难期何繇托心愫幽感冀能通彷徨日将暮 

　　○华阴道中答粤西督府杨济寰先生见寄 

　　飞鸿度炎海遥带苍梧云口衔一书札锦囊五色文秦粤万余里题书寄遐想漓江片月来乇堕仙人掌予本沧浪叟放迹边城隅垂竿聊取适无心罥珊瑚夫子亦何意远投明月珠仲举延南州度辽礼章掖千载复见君山林为动色风尘苦愁人归卧桃花津寸心如有会相忆烟萝春 

　　○题竹柏图寿吴大猷尊公太母 

　　童童特生柏托根南山阳亦有檀栾竹娟娟媚阴冈受命得其真相与凌风霜中有凤与凰和鸣何锵锵凤凰将两雏陆离掞奇章和鸣中清律闻我庭东厢丈人偕阿姥携尊上高堂儿跪千金寿妇称千年觞凤雏毛质好羽翮日巳长饥食琅玕实渴饮璚蕤浆一鸣侯者瑞再鸣王者昌丈人起为乐玉罗和且光岁岁双尊酒弹丝方未央 

　　○罗峯寺东廊坐雨晚步潭上望月 

　　亭午暑气灼南山殷轻雷?云冒山椒片雨生吹台回风亚林木忽渡平郊来虚廊对厓壁屋上青崔嵬残日曳疏点流霭相徘徊须臾万镞雄檐溜争喧豗凉风爽襟带石道无纤埃乱云晚相逐潭上青天开松际吐新月流光影毰毸幽兴与谁语吟思方悠哉 

　　○九日同王应高文学携诸子侄登君子峯憩刘氏坟长松古藤下 

　　坐惜日月迈佳辰忽巳临提壶修往事言陟云中岑良友挈童稚排藿凌崎嵚凭高纵远目万壑当披襟平湖日光碎浮云逓轻阴选石倚芳树忽闻樵采音游氛拂天半纵横送归禽下经谁氏邱长松郁林林古藤如赤虬蟠攫皆百寻嗟此邱中人浊醪可能斟抚景一兴叹浮生古犹今 

　　○携尊饮湖上望吹台山 

　　委形托大化密随冥运迁及辰不为欢何以乐当年高天散晴雰携琴俯长川日晶净湍鸥泽回低风鸢引领蜰厓崿遥见吹台山昔闻王子乔骖鸾乘紫烟其人不可见安用探遗筌何如对良时临流陶一尊濯缨顾渔父我歌君扣舟??夕返衡门下隤然巳忘言 

　　○久雨初霁课园丁理圃作 

　　经时积霖潦闲庭日榛芜苍苔上斋壁重阴湿琴书卧闻鸟声悦起望晴云舒穉叶尚如醒丛篁巳云苏物我共清鬯披拂凉风初阳景媚总翠清湍激长渠曳屧绕后圃众草侵嘉蔬眷言命薅薙童曹趣荷鉏一一出行列芳翘自扶疏瓠叶蔓篱落冉冉疏花敷但得饱葵藿过此奚所须鼓腹奏长谣庶几答黄虞 

　　○双溪晚宿 

　　篮笋度西岭落日山峥嵘流风荡烦燆目霁寒泉清薄暮蔼芳树远翠空烟生扫石一流憩嘒嘒?蝉鸣遥想故山　夕应怜行客情 

　　○雨后被酒睡起复命酌口占 

　　凉簟沁微醒临风送延竚湿翠晃斜光颓云漏残雨会心莫与同春醪还独抚 

　　○棹抵江阴欲寻故人张邦粹止宿忽有舟泊岸熟视舟中人类邦粹遽呼之果邦粹也登岸惊异恍若夙期因挈予归草堂具酒剧谈至夜午乃罢予计别邦粹十余稔而邦粹适自江乡归晤亦奇矣感而成诗 

　　弭棹澄江夕客行欲何依故人限刧郭何繇擥容晖比舫见颜色谓是还云非隔水遥相呼遽??言不复疑执袂且瞪视惊定方称奇神契有冥合至精怳如期寒温及僮仆携手还同归入门具杯斝故情溢须眉丛篁暎前牖高桐荫南扉出诗感沦落怀旧凄心脾坐久夜巳寂熠耀穿帘飞抚枕不遑寐言尽重吁嘻 

　　○过阳湖王大参旸谷翁墓道述哀三首 ？ 

　　儃佪湖水湄茹哀独流憩峩峩湖上山中阿大如砺矞云翳层阴?宅蟠真气夫子托英灵于焉协金记剑履閟埏扃示化留遗蜕懿彼万夫喆琅琊峻才地龙德应神理鸿骞独韬世扬烈暎当时辞荣在中岁金石被弓??歌琴尊洽芝桂詄荡龙门开贤豪亦鳞萃分宅与脱骖义声流四裔结言眷休明汍澜擥余涕怊怅雍门琴悲风夕何厉试赓黄鸟篇何人荐重隧生存华屋处昔人亦有言嘅彼游光驶林园但依然杏阁何■〈山蹇〉嵼平台抗湖烟皋禽集珍木鯈鱼跃清涟宾从辏应刘授简多所宣周史度金管飞音漱瑶泉曜灵忽西匿俛仰随化迁吹台倚云杪子晋遗空筌应知挟仙侣笙鹤遨青天 
　　欝欝山阳阡丸丸松与柏羡道如截肪灵氛吹魄魄我屋隔山阿?庐时可即泠风日暮来寒云莽无极漆火黯夜台涧芳袭瑶席精爽怳君存神期如有觌岳岳中郎碑煌煌照金石西州有余哀临风一沾臆未报信陵恩生惭大梁客 

　　○大观师敷座鴈山能仁禅院演说楞严?义令上足惟心二僧过余乞诗予戏为櫽括山中诸峯名品点缀成篇欲令顽石皆能赞说般若吾师无笑老人憨态效小儿聚沙作塔也 

　　括山老古锥孤峯耸高韵机警似天童风流类支遁呪水渡香象鸣鞭策神骏三观绍南宗无余标袐论试演迦陵音善巧能随顺稽首首楞严无上法王印七征木?片真常入还啔余蕴指亡宝月圆华灭翳根尽锦溪久云涸法源待公浚更愿噀龙湫普同一雨润慧照今复明火焰扬其烬玉女散花参瑞鹿衔芝进大士施璎珞羽人具斋贝?亲山乐不时鸣绀珠或盈寸老僧为点头童子遥问讯物物契真如何况诸檀信曰予晚焚修雅慕吾家胤欲具浮海航瓣香一亲近政恐东林公裁书拒灵运 

　　○同郑昆岩中丞游鴈山张匡源令君招饮西皋塔院和郑公韵 

　　出郭盻西岑嵚寄薄云雾磵道细盘空披榛躧予步莲台观山椒微钟出深树仙令展芳燕狂客参芒屦凭高引日?弟遥赏与幽心晤千峯奄南趋双流浩东注飞雨海上来烟霏澹将暮乱颿信洄潮归禽共扬骛儃佪眷故都依依钓游处枌榆薆平阡松楸感霜露昔遘倏巳新今游嘅非故怀土轸深情愿言托毫素况对子大夫登高未能赋 

　　○李本宁太史甫栢台诗其栢为太史先方伯公手植 

　　日暮临高台高台高以轩上有特生栢孤根何连蜷翠景扬文澜苍蕤沐朝暾移植岂不艰禀命良独全亦有秦氏乌爰止巢其颠朝出暮还集鸣声何连连感此起悲叹彷皇以翻攀仰瞻新甫阳周览西陵阡清酤湛觞爵流尘生几筵刑仪旷何许精爽恒若存三复蓼莪章中怀不能宣 

　　○同冯元成大参过访赵凡夫山居 

　　残雨澹晴曛湿翠光烂烂回风吹松萝流云动春涧言造故人居林堂在天汉呀然启竹扉风郎接烟馆兴狎紫芝谣饷有青精饭日夕出岩扉临风发嘉叹 

　　○寄怀陈仲醇 

　　士抱万古资岂必期世用徒令一代人望之若麟凤子也王佐才非时待谁控缅昔云间游微言堕残梦欲觅双鲤鱼正值河氷冻 

　　○寄怀黄贞父明府 

　　志士独高世近为千载期黄侯何落落穆然寄深思怀此寸心在宁蕲当世知偶对古贤烈遗言见须眉掩卷发长啸居然若同时如何烹小鲜用此神鼎为一试进贤组令誉纵横駞伊予感投缟薄劣匪所宜出处本殊致怀贤独在兹中林坐摇落悠悠当告谁 

　　○太玉楼诗为王笙台赋 

　　夫君缑山系吹笙谐凤鸣十五学冲举翩翩鹤上征结楼倚霄汉飞甍凌九清星杓碍巾帻云霞挂檐楹前对十八天容成之外庭方壶接琳馆大罗连玉京松寒五鬣古芝繁三秀荣砂泉濯金蕊宝露滋瑶英龙鸟大洞书赤文袭丹璚焕烂虚无气紫户秘元精幽寥存玉兆?华保黄宁我来属霁景天地涵虚明渌烟泛华葢灵峤浮东瀛髣髴挟神飙云君纷来迎灭没八景舆娜婀三素旌试读太上篇翻作升天行誓将从子游永附登晨名 

　　○江楼晓起望海上出日适接徐廷珍比部手书并示近作及新撰鴈山志成 

　　飞楼跨沧溟天鸡弄晨光云日动鳌背倒景浮金光凭虚吸沆瀣散发晞扶桑何来双赤鸾衔书向东海开函见情愫故人心不改今为画省郎昔是神明宰忆昔宰江邑百里流清风自署鴈湖长高标追谢公瀑流涌银海石梁驾烟虹着赋抉神秀奇文势争雄山灵诙诃护深閟青霞宫遥情向野人引领极天末直欲匣龙唇三叹朱丝绝感此起彷徨忧来不可掇安能一合并相将弄瀛渤 

　　○王与敦文学每遇辄称予诗宜布枣深媿荒谬无以仰副来雅赋此志谢 

　　道降巳千载大雅不复还谁云涂巷咢真诗在心间楮墨塞天地与日相滋繁予亦抱空腹枵然木石顽风水偶相触郁为籁与澜轮囷两牛腰延蔓畴能删愿待嬴氏炬刍兰同一燔矫矫王文学吐吞竹素园昆仑遡天脊积石窥河源旁采及琐碎时时亟为言似欲扶正始斯义何其敦恨无扬执戟负此桓君山 

　　○山居二十咏为周思皇民部赋 

　　水帘 
　　清浅池 
　　晴雨池 
　　曲池 
　　垂云洞 
　　碧莲洞 
　　洗象岩 
　　黄石溪 
　　水因洞 
　　紫芝岩 
　　响泉 
　　涧中石 
　　忘归石 
　　悬流阁 
　　松石合 
　　白社 
　　浮筠馆 
　　沆瀣堂 
　　含素亭 

　　△水帘 

　　一泓云根随风散飞瀑谁缀夜明帘日输珠万斛乃知第一泉不在康王谷？ 

　　△清浅池 

　　华藏纳庵罗妄计有近远方池一曲间沧瀛几千转作书与麻姑蓬莱又清浅 

　　△晴雨池 

　　池飞不尽雨万古鸣淙淙回风曳初日银竹森晴空何似海天暝烟霏生白虹 

　　△曲池 

　　一曲浸寒玉与天青不波定性本非动因风时荡摩忘言绕池坐夜静来纤阿 

　　△垂云洞 

　　白云日垂垂山中自相逐长风一夕来吹之出岩谷肤寸自成霖八表同霢霂 

　　△碧莲洞 

　　古洞窅无际石华开碧莲前身住仙掌仙梦仍依然箕坐送余照峯峯生紫烟 

　　△洗象岩 

　　翻却香海波为君浴狂象鼻息虽深深一叩一回响说法方炽然莫生顽石想 

　　△黄石溪 

　　一试嘘朱光再试昌皇极怀中一编书化为溪上石它日来谷城孺子曾相识 

　　△水因洞 

　　水作九迭流一迭一东注拄杖上上头真源不知处时来洗药人石上留芒屦 

　　△紫芝岩 

　　一朵九茎芝烨如紫霞亸日落暮天青云端摇婀娜潭上放歌还微波生淡沱 

　　△响泉 

　　飞泉擘荒烟清音中琴筑松风一和之相与鸣谡谡我欲梦钧天频来岩下宿 

　　△涧中石 

　　小者如跪羝大者如卧羊解衣拂苍藓时还陶我觞醉试初平术一叱俄腾骧 

　　△忘归石 

　　日日弄清晖独坐云边石嗒焉我丧吾冥心了无得聊舒一啸归前林山月白 

　　△悬流阁 

　　寒流悬氷绡就之营我合合中拂素丝清声似相答雅许山僧来预为施一榻 

　　△松石合 

　　合前何所有偃蹇石与松石古攫?豹松高盘赤龙着我共三友颀然氷雪容？ 

　　△白社 

　　白石白于霜煮作香林饭片月堕前溪经声出南涧东林十八贤法席俨未散 

　　△浮筠馆 

　　万玉戞丛筠风林自成浪赤日不得骄秋声生枕上湿翠落洮琼盎盎松煤涨 

　　△沆瀣堂 

　　沉沉郢上堂深靓凉如水五夜沆瀣浮凝作金盘髓君是金门仙持寿汉天子 

　　△含素亭 

　　太素一以斲万象纷然呈至人悟无象象表探?精苞此元始质坐观羣化成 

　　○舟泊石门有怀汞幼清张朔少 

　　薄晛敛山椒前林夕霏暝沙际宿残霞洄波耿靡定褱贤谅在兹林泉自辉映素月窥岩扃鲜猋动萝磴林英纷可搴澄潭静堪镜昔游迷故蹊今应惑新径逃虚神自超含真道逾胜冥心冀如此驾言竢□庆 

　　汲古堂集卷之五 


　　●汲古堂集卷之六 

　　东瓯何白无咎着 

　　五言古体 

　　◆五言古体 

　　甲辰献岁后八日古田录别四首时将治装西塞赴郑中丞昆岩先生之招 
　　赠刘厚吾观察二首刘燕人以庶吉士外补 
　　同金伯庚集刘参知署中分得雪字 
　　秦湛若计褚中夜集 
　　龙王庙同郑中丞李督护燕集 
　　三子诗别邵不朋郑仲仁汪鼎文三首 
　　林居偶作 
　　偶作 
　　书祝京兆草书后 
　　云邱馆诗为曹文学赋 
　　送车观察侍养邸邵阳四首 
　　宿箬岙山庄晚步溪上田父泥饮 
　　杨木父六十诞辰宴集戏有此赠 
　　晓起行田间 
　　观捕鱼有述 
　　林居 
　　苦热喜雨作 
　　夜雨大作因念叔仁是日发舟江上 
　　葬伯兄下山作 
　　送女仲则出嫁项甥宜震时余抱病初起 
　　箬岙山庄寻北山石壁饮周生山楼 
　　和陶渊明饮酒诗二十首 
　　赠邓田仲司理迁广平郡丞述政诗六首 
　　抱女孙效长庆体 
　　登积谷山寄王玉淙丈时予卜寓山麓山有飞霞亭及磴道石桥久废圯近王翁损金新之 
　　壬子除夕效长庆体 
　　蜃徙谣和刘以吉驾部 
　　池上楼诗赠张文干孝廉 
　　司理高公祖见示翩翩之什盖绎诗人翩翩者鵻之义而作也奉呈一首 
　　送王昭玉文学应试 
　　寄怀俞羡长范东生予以甲辰岁取道榆林二君饯予于吴门舟中 
　　过宿施天冶太学兄弟斋中论旧诘口复为前仓黄公洞之游赋此为赠 
　　涂中寄怀吴德符 

　　○甲辰献岁后八日古田录别四首时将治装西塞赴郑中丞昆岩先生之招 ？ 

　　迢迢双鲤鱼忽枉故人书相去在万里驾言脂我车念兹古田舍即事良多娱王春辍羣动比屋欢相呼村墟暧晨旭蓬门自涓除乐岁足清醑囷箱有余储穷年肆囲艺干时解勤劬野老试巾帻山童亦襟裾礼数故椎朴真性饶风疏感此羡闲逸中怀为踌躇引领望南亩眷然思荷鉏 
　　父老集我庐念我远于役篚筥各有携班荆旅浆炙举爵前致词君今复何适岂无田家欢良辰及农隙村鼓喧丛祠华灯陶永夕况当初阳交融风动泉脉霁日暧平阡云霞媚川泽林鸟怀好音园翘吐佳色即此多所欣能无眷行客深感父老言愀焉念离析我期良弗谖结言在畴昔嵩华表旷观天都有奇迹用以披灵襟行当返蓬荜秋社足鸡寒乐事庶可即囧囧岁晏心要之以金石 
　　谷日天气佳春晖巳骀荡潭影涵树光风静文鱼上峯阴写晨霞虚堂纳晴爽故人出城闉为我理行榜入林谐笑谈风期何散朗各携所赠言披析共欣赏流风四五通山泉答清响知我关洛游奇怀寄遐想开阁拂尊罍松篁对闲敞适意相与期形骸随偃仰高睨纵遥情超然肆天养胡为行路人栖栖复焉往念此谁使然拊膺殊怅惘无为轸别离举觞聊自广予昔卜东村睠言在中谷菌阁抗清晖千崖媚云木爰税北阝?屠田时饮清溪犊寒雨闭空斋人闲酒新熟散发披道书晚就北窻读林樾隔精蓝钟声出深竹既乏希世符快然良亦足胡为倏去兹含情念薖轴我行岂不遐秦陇缅以邈虚巳游自超遗物理无辱何似阮东平骑驴忘羁束怀古欣在兹依俙想遗躅去去返中林阳阿长黄独 

　　○赠刘厚吾观察二首刘燕人以庶吉士外补 

　　天都启幽蓟皇矣敞神皋羣灵效贞符吹万咸光昭伊人应嘉运霱云垂庆霄日下丽苞彩修翮连长飙远绍中垒业石渠振前标难??藜掞天藻玉蕤布璚条金石非不固蛾眉难久要张弛资神理遂饬边城镳分歧岂殊辙易缦元同操一麾竟西迈睠兹右文朝西迈丽榆关雄图带河朔挥羽激清风扬旆尘氛廓沉机徇所务英声振沙漠燕寝开墨林华榱荫飞阁麈尾对?超皋禽思寥廓纷予协前期方果远游诺名迹验故封霞气资灵岳君子扬芳徽风期每相索吐论自琮琤清襟泛蕙若庶结千载知深心愿有托 

　　○同金伯庚集刘参知署中分得雪字 

　　南陆熹朱光穷幽尽昭晰阳林始舒桃阴厓犹缀雪戟门窅沉沉笳吹静不发肃客开东厢庭阴散清樾园卉竞向荣华滋纷可结清言不知疲抗音俱赴节欣赏况在兹琴书对怡悦日夕眺层台引领望天末霞气暧丹楼烟光动危堞凄矣怀土心因君慰忡惙 

　　○秦湛若计褚中夜集 

　　飞蓬振?朔胡马骧且鸣薿薿庭树色策策寒飙兴游子感流序营魂不遑宁度支寔人表祗命遵边城士马剩刍粟我庾溢坻京七萃起嘘拂望尘流惠声置酒肃宾客广储廷夕清吐论河汉立顾盻风云生征歌既宛转腾觚亦纵横羁愁忽如掇笑绪良巳并擥辔未能去踟蹰独含情 

　　○龙王庙同郑中丞李督护燕集 

　　庙在榆城驼山之半泉极甘列古名饮马泉 
　　古湫涌寒泉神物閟幽宅佐彼渗漉力揋此灵长德积润输云根万井霈余泽华旭动波光??匊尘浮绀碧雨工王所司雩祷信有赫兰墀窅沉沉贝宫飞翼翼黼帐飒泠飙嘘气生青壁鸣条避灌坛休征良匪忒时哲况在兹相维树嘉绩?化自滂流雷音起渊默文武既恬嬉民生渐苏息天河巳洗兵陆海无惊镝睱日散清襟壶尊畅幽适笳吹流繁音芳芗荐瑶席近眺历亭台远瞩穷沙碛授简夕景催崦嵫来冥色谁摘骊颔珠仰媿龙门客 【 龙门用任昉中丞事】 

　　○三子诗别邵不朋郑仲仁汪鼎文三首 ？ 

　　予客驼城忽离寒暑日夕冥游三子间甚昵也濡翰命什假济伟于霞标抚景衔杯申风期于人外睠兹东迈离绪婴褱破涕为歌聊代投缟云尔 
　　不明富文藻弱龄飞令誉谈锋忽注射神光何烨如练霄吐芒颖所向如投虚韬精古所贵慎矣怀英图仲仁瑚琏器蔚为清庙珍珠渊不可绠玉山嶷照人鸿钟时发响四座流英芬饮醇挹?畅斐亹春空云万里自兹始迟尔鞭骐驎 
　　李老起温陵别凿鸿蒙窦放言惊八垠里耳皆如褒鼎父早升堂微音出于鷇天颖藏浑仑风华吐深秀九辩激悲风匣琴诙谁奏 【 鼎父为温陵李卓吾高弟也】 

　　○林居偶作 

　　霁景散宿霭湖山湛余清风光动芳树濯濯虚堂明禳田集农事社鼓村村鸣我始返南纪营魂甫平宁久苦尘土涴益深邱壑情昨者岂非我实为饥渴婴临流足自活终焉守岩耕 

　　○偶作 

　　天空众山静云日荡微和隐几挹羣爽流风吹女萝回猋泛原隰新苗生绿波兴来命尊酒数斟颜巳酡人间鸟亦狎嘤鸣止高柯黄鹄摩天嬉无复忧虞罗余亦屏机事对此聊婆娑玩易契蜚遯陈诗赓在阿抚躬媿薄劣永言托寤歌 

　　○书祝京兆草书后 

　　宇宙一元气林摠无独禀披枝鲜硕果谁云才不尽休运道业昌雕曛雄力隐遹观衰盛原百技同一凖京兆当熙明藻思亦华敏独造在笔精直上畧凡近扛鼎抽长毫神酣气遒??纟抉石掷怒猊跋浪捩?蜃时焉信康庄骅骝步深稳当其意趣融锺张躏齐轸狂狎侠少游耻为坚儒谨被酒恣挑达弹筝傅胡粉五白纵博场千金散微哂虽为礼法雠未觉身名损余亦慕临池畴能脱畦畛欲令故习忘终当师叚本 

　　○云邱馆诗为曹文学赋 

　　白云何油油翳然媚层邱邱中无结构嵁岩窅以幽岩居者谁氏被服苍麑裘瑶轸静犹泛宝书时自抽看云坐盘石欲去云仍留闲随碧潭转远送青天流乃有丹邱子欲往从之游山川渺予望林屋阻以修引领望天末日暮空夷猷 

　　○送车观察侍养邸邵阳四首 ？ 

　　昭时隆孝治锡类洽臣邻遂令匪躬士私情亦巳信君子早通籍中外流英芬夙夜匪不力赉嘉良巳殷顾兹感明发眷言有慈亲披陈予其请优诏回高旻懿彼东都饯蔼蔼交朱轮高标激千载苕苕嗣清尘岂若悠悠者托思秋江莼 
　　昔人履危机超然爱遐举虽抱中孚爻能无念靡盬岂若当休明鹓鸾方簉羽凭轼遵百城王涂何膴膴骏烈既巳宣功成良不处结言乌鸟私谁能恋圭组击汰指旧疆扬帆洞庭渚循垓撷其兰用以介修祜撷兰掇其英芳香荐霞觞受日日为永回景熙扶桑文鸾将其雏离离粲苞章苞章耀丹穴逸响叶归昌二酉饶异本驾言抉其藏龙鸟启瑶笈金石抽琳琅采诗异在浚缀辞反浮湘承欢一以敖千秋殊未央千秋有遗爱风声良在兹婉婉表清闻遥遥破芳徽缅彼山水国褰开卧闲帷仰睇石门椒俯瞰瓯江湄谢客有高咏君其绍清晖阴霞动晴练烟海扬文漪念此欲遄迈前车巳载脂一苇渺难遡何繇展光仪引领亦云屡临风独陈辞 

　　○宿箬岙山庄晚步溪上田父泥饮 

　　林卧便寝兴晏景随偃息下床翻道书冥心了何得尽室事东田鸡鸣古堂寂行散恣幽寻临流憩盘石石出寒潭清文鱼媚寒碧晚风霜叶疏星星溪桕白夕阳人影长接迹来樵客芸芸澹无言澄观如有获野老立荆扉知予无所适遮我谋浊醪开轩疑凉夕鄙语含箴谟先民有遗则始媿惑多歧更欲冺知识气狎肝胆遗形忘神累释相送林灯红余欢此何极 

　　○杨木父六十诞辰宴集戏有此赠 

　　杨子佚荡人天姿故脱畧中岁木明经耻为章句缚青衫脱还渠瞥云纵鵰鹗一廛邻市屠居喧若寥廓陶奴亦碧眼卢婢但赤脚浪迹溷徼卒书声应关柝卧起一鹿床点检惟茶药灯火晚荧荧残编佐深酌奓口风雨生排调剩嘲谑大笑闪电光南箕鼓其橐依隐玩人世荣辱何自若能事工缣素江山出盘礴气韵陡淋漓墨华喷崖■〈山上咢下〉新篇横排空鞭螭恣挥霍当其意得时欲折天随角 【 大父诗高逸颇有皮陆风】 一纸换百钱三日闭斋阁狐白非所温犊鼻了无怍近复爱逃禅身世无住着随意宿阿兰机锋供戏噱何如风法华颠狂契无学我念平生欢襟期夙有托缅怀畴昔游奇气森喷薄斗笠岸玉甑极望无郢鄂弹丸辩沧溟髽髻看台岳豪侍忽臝化天游真雀跃嘘气通紫微击石招黄鹤岂有忧生嗟信为忘死乐六十忽到君风容仍绰约我少较一纪颠毛巳非昨适君当悬弧值我来江郭儿为罗杯盘谁言厌藜藿渴吻漏蔗浆饥肠骇珍错胎鰕充隽味彘肩当大嚼孙娱俄跳虎客贺同翔雀家酿倾瓷罂耳热呼瓢杓渐觉带孔移未嫌觞政虐我起浮一觥寿君君莫却屈指廿载间升沉几悲愕蝼蚁与侯王石火同一爝但愿共百年依然还矍铄绕街搅盘铃投壶与六博希风杨王孙祼葬何必恶 

　　○晓起行田间 

　　林深积繁阴夕寒恋新醅醉甘土床寝不知春雨来晨鸡警残梦床头殷余雷起来望原隰原田何每每生烟逐微雨流风与徘徊倚杖听田水野老襟颜开所嗟儿女长日月行相催 

　　○观捕鱼有述 

　　河水岂不广上有竭泽渔游泳岂不乐下有截流罛鹭鸶及乌鬼颈细腹如壶饕餮困穴獭窥伺防沙胡?鸟小鱼罔知觉复诙大鱼餔大鱼善趋避駴机又多虞差尔鲦与鲿生意何由舒人生信可乐亦苦世网拘当其中罗罻颇羡鸟与鱼贪生匪异致趋死唯一途感此起叹息遹观机智初庖牺德如天万物同涵濡胡为造网罟飞潜丽其辜复念朱门内列席陈笙竿一筯并百命纵腹穷甘腴安能返太始起卧同呿吁厥鸟尽灵凤厥兽皆驺虞蠢动悉生遂太和溢寰区造化岂能诘临风重踌躇 

　　○林居 

　　夙乏逢世资素心秉嘉尚烱烱聊自知悠悠孰予谅托迹营一饱随流挽其荡及尔卧衡茅风期任?畅无作境自空不蕲神逾放卧闻山雨鸣晨望川光涨倚杖步闲园林花照新酿嗒焉我丧吾何似羲皇上 

　　○苦热喜雨作 

　　午阁愁蕴隆炎氛浮远野一雨收轻雷松风忽如泻回看涤涤山碧阴连缥瓦林居巳不堪何人尚骑马 

　　○夜雨大作因念叔仁是日发舟江上 

　　狂飙卷林屋众木争怒号骤雨亦交至吠蛤声逾豪展转不成寐梦短神劳劳故人发江口舟楫饶烟涛 

　　○葬伯兄下山作 

　　万历丁未腊月初二日葬伯兄子修先生瞿溪金岩之原是日云色霠曀垂垂欲雪猿鸟悲鸣不胜鸣咽舟中作此其语酸楚不可竟读除夕痛定录此 
　　颓云澹寒阴斜光开复翳悲从暝色来幽幽欲何寄魂去廓无依神伤兀如醉万古一挥手百年此临隧?猿亦助号孤鸿窅何逝迟迟出中林行行独歔欷遣哀信为难灰心持四偈 

　　○送女仲则出嫁项甥宜震时余抱病初起 ？ 

　　为女得自娇为妇良不易念子今有行方舟巳水裔移根托令门茑萝兹得地况我两家翁异姓若同气岂不愿有家情缘天属缀睠汝少聪明淑姿寔中惠麤知古贤媛彤史播芳懿三百首关睢圣删有深意乃知四教原往往始阃内勿云一女子家声系隆替大义固所敦谨之在微细凡百慎汝仪抱玉期弗坠余少负奇雅尚在山水卜宅兼卜邻于焉成一纪 【 余自巳亥移家浦东巳十二年矣】 生男遗以安嫁女不出里似隐或似通可农亦可士绎思我古人婚姻有芳轨乌羊系柴车提壶酌清醴媿我非古人安能行古礼俭德诚可师荆布良足恃内外居汝贤汝母剧欢喜毋令兰蕙蹊一旦生荆杞 
　　汝昔离母娩余方客游燕岁暮裘蒙茸入门一笑嘕紫凤绣文緥福字悬金钱十四工毫素亦复亲诗编余戒姑置之女德非所先日月曾几何长与母差肩念汝事父母少小靡间然酒渴进清茗冬寒问添绵带断赖汝续衣穿赖汝缏餦餭及蜜勺调和悉周全阿父有此女身腹寔所便况我久寝瘵侍药不遑眠依倚强谈笑对母泪潜淋余昔当少壮耻为儿女怜及尔衰病至谁能免忧煎扶床向东壁强坐缀斯篇今汝之太翁寔我平生友缔交弱冠年心期亦云久兴至每和诗狂来必呼酒当时孙垂髫牵衣戏左右翁起谓余言方为孙择妇闺秀无踰君求汝为佳偶蹇修俄及门欲辞难启口旧契复新姻来往益相厚拂席便斟酌殽核随所有昔翁共朱颜今翁同白首彼长我十年我今四十九但愿两家翁百年共为寿村酝泛以菊溪鳞贯之柳欢呼至夜分归舟定横斗风义有如斯相期子孙守 

　　○箬岙山庄寻北山石壁饮周生山楼 

　　羣峯凉气早高树先迎秋白云映红叶青天瑶涧流灵境未辞客尊酒宜淹留胡为迟明发仍问江门舟 

　　○和陶渊明饮酒诗二十首 ？ 

　　壬子仲夏山中苦雨块处无俦浊醪独引间取架上渊明集时一讽之泠泠作金石声以代鼓吹兴至依韵成篇非敢唐突前贤譬之风蝉壤螾亦各自鸣其天而巳醉后录之斋壁 
　　穷达会归尽昔人安所之寸心有冥会千载如同时良晨本无待为欢当在兹兴言命尊酒达生宁复疑不尔保贞素岁晏将何持 
　　菌阁坐拄颊爽气来西山藜床散残帙昔人有名言倦即命瓢杓兀傲将穷年缅彼古真逸弱毫时与传末路无直道叔世多深情康瓠自为宝岳岳矜高名招要竟长衢指顾风云生一倡百人和饰智方相惊霜霰夕交下春华欲何成 
　　积雨晦川泽?云不停飞野田抱饥雀日暮鸣声悲啁啁念俦侣比翼交相依君看羽族内大小各有归嗟尔远游子齿发行当衰一生亦何几长令与愿违隐几憺无作嗒然忘寂喧寓形羣物内孤生得其偏夕霁偶出户行望吹台山浮阳泛新绿湖外孤云还我稼忽巳长时序夫何言 
　　悠悠行路言未知孰诙是末世无真符?黄互相毁我独黜吾聪一尊聊复尔新故亦何常试看纨与绮秋风尔何来吹我篱间英采掇酝凉酎悠然人外情方香达于面绕花频自倾?蝉警霜露违时亦无鸣行将纵孤棹言寻南郭生 
　　鸿鹄有六翮鹓鸾无凡姿鷡鹩虽微细快然唯一枝翡翠婴罗罻无乃毛羽奇神龟既屠割安用笥匮为去去北山北尘网谁能羁 
　　故人遗尺书再拜起自开耿耿见情素一一申中怀念我久离俗于时无乃乖人皆集于菀子独安卑栖下流不可处■〈⻊敝〉■〈⻊薛〉随涂泥深感故人意里耳谁能谐南辕与北辙与世宁不迷岂待阮生恸日暮驱车回初日浴扶桑照耀东南隅风尘不相识轮蹏辏长沐一八羁靮中若有鞭策驱宁知一顷豆卒岁食有余所以古贤达盛名终不居 
　　辚辚蒿里车悠悠北邙道王侯同一归百年岂终老晨为青梧枝夕随严霜槁峨峨坟与邱珠襦徒自好一朝时运移昄台出重宝日落樵牧还骞鸱啸华表昔贤皆避世我独当明时既无矰矢?敫虞疲病复何辞凤皇虽不鸣唐虞信在兹酒云饮得僊此事令人疑试酌百情远斯言不吾欺聊持景山缶?当时复一中之五十媿无闻稍得酒中境当其醉梦时犹恐寤与醒达人赏此言愚者殊不领仰天拊缶歌淋漓命柔颖卧游一室中吾师得宗炳 
　　夙志日摧颓冉冉老将至须发随化迁惟知谋一醉太上两不雠少欲思其次身隐奚以文知希乃为贵愿从柱下史吾其味无味 
　　我昔来渚东遂营一畮宅西眺梅尉山子真有遗迹胜日呼所亲当杯宜满百弄舸返衡门中庭月初白高明亦何为徒令鬼神惜 
　　我本无所遣所遗惟一经欲希先民轨岂必冀其成讽咏有余韵往往达深更我亦佐之酌开尊面前庭荧荧灯火静泠泠涧水鸣欣然非外奖聊然陶吾情火德昔云季俊顾争趋风嘘烬岂不力抗之乃失中明哲处惽浊反经以为通一赴颖川吊谅哉陈仲弓竺干有奇书无得以为得下士大笑之谁能解其惑吾家东山翁晚事伊蒲塞酒德苟不衰何关众香国尚有独醒时一参居士默 
　　我昔诸故人浮沉隐与仕殊调自谐音金石托知巳气合剑有神瓶罄罍所耻俛仰廿年间屈指半蒿里徽音日巳遐风轨畴为纪阴阳无停机行行殊未止绿酒聊可挥?霜非所恃 
　　我爱柴桑翁一生惟率真遇酒辄快饮宁择醨与醇呜呼革命初宪章忽巳新咏轲期报燕怀贤思避秦保此岁寒节苦心良巳勤忘怀任得失披豁无疏亲所著入冲澹烟波渺无津我和饮酒诗试着漉酒巾累怀千载下悠然见其人 

　　○赠邓田仲司理迁广平郡丞述政诗六首 ？ 

　　治道贵操本政术亦多门至人运冥枢机圜化乃神拊驭互为用应时达其权飞霜本甘雨孰窥造化垠入关与理蜀宽猛亦相因试观皞皞世岂必煦煦仁煦煦亦何几夕潦不及晨我侯执大象龛暴康斯民吹之乃秋肃谑之即春温 
　　拔□在微末蔓滋亟难图绿林与青犊顺风始一呼在昔苟失驭能无寻斧柯斧柯一在掌所伤良巳多吾瓯寔慓悍民风亦孔讹昨者陇畮间戈矛起耰鉏我侯不动色平戡在须臾为法既画一王道无偏颇缅昔炎炎始燎原当奈何孰知饮啄乐不待灼烂余焦头受上赏古今同一吁 【 时乡民以斗斛昌乱寔繁有徒时有司类姑息其焰愈炽公立捕渠魁数人置之理画旧例着令乱乃息】 
　　?造无偏阿不择枯与菀王者法大化均之在劳佚经正俗乃敦赋平民自壹吏道日巳殊无乃乖其术我侯独蒿目喟焉轸民疾持衡示平凖更张縆朱瑟困者日以苏休祯鬯羣物霭霭披春云熙熙就冬日展也古遗爱千秋永无斁 
　　王政贱茧丝不居山泽利榷赋集算缗无乃非国计如何季叶下箕敛及头会汉法笼水衡唐征疲两税田渔日浸寻况乃石壕吏贸迁一以蹙民生亦云瘁我侯蒋秋荼归之乃如市水德贵平施激之遂奔溃谁谓昔人贤国侨但称惠 
　　士师布淑问金天告祥刑萑蒋寝鸣镝潢池无弄兵庶政一何饬遹观文教成睠言集般倕横宫翼飞甍东序陈钟簴西阶列匏笙乐职宣中和四子扬德声我侯寔戾止维莪亦菁菁鱼乐欣在藻鹿鸣思食苹除书下九重平于推郡贰平千古邯郸雄图控幽蓟慓场工刀剑侠窟养声利风尘饥馑余探丸起沉鸷况近辇毂傍呼吸若指臂当宁方幽忧匪贤谁与治拊髀挈付侯侯其共尔位雷霆走砰訇日月洗霠曀所悲吾州民无繇借河内万人思呌阍畴能挽飞辔片石在九山声光与天敝 

　　○抱女孙效长庆体 

　　夙婴儿女情剌促伤怀抱忧虞二十年为父仍为保五十婚嫁完非迟亦非早回头语老妻庶几毕父道自兹得余闲禅诵以娱老有孙付儿曹毋得更相扰昨岁抱女孙中夜缝文緥今岁始扶行双眉何姣好学语半未成哑哑若雏鸟对酒掣杯盘牵衣索梨枣侵晨呼阿翁提携日缠绕狼藉自画眉抚掌为绝倒有顷过娇痴谁能即嗔恼乃知情所锺欲了未易了安得逐金僊从之以轻矫 

　　○登积谷山寄王玉淙丈时予卜寓山麓山有飞霞亭及磴道石桥久废圯近王翁损金新之 

　　九斗纪图经兹山表灵特崇堞带层城千寻削丹壁倒景荫长松方塘拥危石桥回象虹偃磴转疑厓坼山椒冠孤亭目谋时有获扶腋逗泠风荡胸吞海色疏树骛轻帆遥峯没归翼睠兹古名区怀贤若旦夕霞洞矫刘根岩扃来谢客忆昨委荆榛遗基嘅陈迹公也役般倕华榱绣丹碧兴因远眺舒趣以凭高适余夙慕幽奇于焉营一室空翠覆檐楹流云生几席何当挈杖来共蜡登临屐 

　　○壬子除夕效长庆体 

　　一年到岁除三百六十度上床与下床朝朝复暮暮疢疾幸不侵骨肉喜无故灯火罗杯盘妻儿共欢聚况我当兹年巳毕嫁与娶即事良可欣宁辞剧歌呼委形天地间百年信行寓大药不可求朱颜孰能驻浮光日西驰惊波亦东注何况旦夕间变幻生指顾忆昔有邹君能通紫微数自言巳命屯今岁颇危虑除夕幸巳临苟免吾其庶谈笑未及终疾作俄僵仆救疗竟不苏呼吸等朝露 【 甲午除夕子目?吾邹君若昏自言巳命是岁据紫微数当在死法中秋问一疾几不起今幸岁终庶几无恙言未终而疾作目遂暝】 感此亦何常追欢宜达曙细拈婪尾尊更诵渊明句纵浪大化中不喜亦不惧 

　　○蜃徙谣和刘以吉驾部 

　　婺深山中蛇与雉偶雉卵辄陷入深土中产而为蜃产则牝牡自双四距偶角黑质伟鳞全具龙体阅数十百年乃徙而海及其徙也裂山为壑雨雹交至居人辄有当其垫溺之害者以吉以癸丑春季客煞州葢得之彼中父老传闻如此云因着蜃徙谣一章累数百言归以见示闳藻瑰奇即龙鲊麐脯莫以喻其珍异也次日逃暑东陂竹下因感李白赋希有鸟事乃广其意戏成和章聊资谑浪云尔 
　　玉华暎金华中当婺女宅合沓烟横■〈穴上呌下〉窱云关辟其阳气魂魂其阴风魄魄古洞纷霞搴飞泉喧电激指掌谢巨灵燎焚辞伯益重趼外亥步四乘悭禹迹神奸窜幽篁山鬼带长薜龙蛇恣骄蹇猱玃肆腾掷日驭曾未临帝命不可檄物各以恠呈厥蜃亦凭席谂种类本殊匪偶自成匹其父为雄虺其母为雌翟灵孕自潜滋神卵不毈殈囷蠢稳鳌蟠沉绵静龟息睡酣授?龙志猛吞白泽薶翳历年■〈礻冀〉充盈盈肤革俪侣同一栖修躯具千尺虵鳞黝以苍螭文炮而黑睒闪语厥妃畴能长局蹐嘘呵一欠伸睠言舒我跖游行与化俱以神不以力四足壮雹兴两岸漩涡擘云车走丰霳天鼓訇霹雳狂飙运六轮骤雨射万镝砉然丹壑开豁尔苍崖坼星汉陡翻回地轴俄倾仄所向无前坚江湖生两腋骧首指归墟乐兹娑竭国振鬣天荡摩煦沬涛漰湱下泛窅潭潭上浮轻拍拍幽府既空窿?宫何广斥海若欣比邻鲛人备下客偃蹇媵文虬连卷翼长霓 【 呌】 珊枝丛扶疏珠胎纷的皪傲然颇自多乘风更南适如脱疏属拘转见天池逸吞吐本无心珍错自充溢蚝山或逆鳞鳅鬐时罥嗌南徙转无倪望洋迷四域中有太古鱼其大不可臆阳侯莫得窥天吴讵能悉日月耀双瞳蓬壶耸高额虞渊顿腹腴天心蹴肩脊俯仰乏从容睢盱但逼窄喜怒作阴晴呼吸为潮汐千鱼?畺不涩咽万鲛充半食藐尔溟海鲲细于邾莒鲫孙子窟介鳞其丽亦不亿稽天浸八荒老泪出涓滴聋山召众噫微呻仅啾唧倏闻山族来举眼试一覛再烦左右顾璅碎渺难索呼蜃命之前居然一蜥蜴瑟缩莫仰视包羞黯无色髣髴类僬侥昂头望龙伯又疑似侏儒延颈觇畏狄大小信有殊林摠谁能析姬孔漏搜狝惠庄莫诠释畴为发奇谈刘生善坚白博类识鲊华名掩绣虎植敏倾对鼠攸辩过雕龙?把读蜃徙谣光恠四注射我亦志齐谐聊供一笑剧 

　　○池上楼诗赠张文干孝廉 

　　兹山亘万古阅人如传邮如何到康乐始登池上楼楼前千仞壁烟鬟横素秋云木自经纬下暎池光流想见双蜡屐时来池上游池草古犹碧岩云今尚留去此千余年依若落君手一片青莲花忽堕尊中酒洗剔苍玉屏顿之在南牖山响答笑谈如对平生友精蓝嵌云根石扇蠭房剖朝昏钟梵生枕上法雷吼野色连石桥斜光动林薮倒影明镜中行人带疏柳兴来支瘦筇拄上东南阜下见千里江侨若游龙走明月出松间顾影还成偶题诗继昔人宁羡昔人有即事信可乐岂能谢风应未免谢东山捉鼻语夫人出处亦何常所贵能清真达者领其要功成合抽身早试山?佩还君漉酒巾无令谢客儿姓氏垂千春 

　　○司理高公祖见示翩翩之什盖绎诗人翩翩者鵻之义而作也奉呈一首 

　　惟昔狄怀英行役遵太行反顾望亲舍怊怅孤云翔抱此一寸心凝为百炼刚及乎相牝周神器终归唐怳若薄蚀际再洗日月光君侯天中秀儁声起中乡爰典外司寇理郡瓯海疆百城树风采千里熙春阳靡盬兴寤叹有怀不遑将感彼风人旨着此翩翩章再拜绎斯义白华共芬芳肆扩钖类仁永言鬯遐方于皪我羣后孝治轶百王褒封有瓩椣金泥燀斯皇侯也抱宏韫嘉运当休明况奏颖川绩差肩古循良愿言播芳烈德崇名益彰臣子秉忠孝庶几两焜熿无让古人业千秋照缣缃 

　　○送王昭玉文学应试 

　　白马如游龙迅若一疋练蹀躞向康庄骅骝复谁先君寔阿戎俦目光烱如电藻思敷春华展也琅琊彦器重昆邱珍材标会稽箭巳表南国奇行登北海荐一??聂聊赠君托意邹长倩 

　　○寄怀俞羡长范东生予以甲辰岁取道榆林二君饯予于吴门舟中 

　　神契谅斯在嘉期难再并夙昔展良晤会饯亚字城高谭吐琼屑芳尊泻兰英簉羽念同集比竹怜同声游子即长路扁舟忽遄征岁往意不浅迹旷情弥婴俞子勤编摩著书方告成范生类徙陶挥金不期盈蹇予安拙劣驱车返柴荆独往安所慕依依惟友生霜露日萧屑愿言保嘉名 

　　○过宿施天冶太学兄弟斋中论旧诘口复为前仓黄公洞之游赋此为赠 

　　逢君昔何所乃在澄江浔缅惟先君子江城佐鸣琴九苞蔚三凤琅玕间璆琳君才天所冶赤堇流南金跃作莲花锷琼块以为镡龙文爥牛斗声价腾天琛两都事游瞩风华倾艺林遂令六馆士挂轊来骎骎一别动十载椷书几浮沉何意灯火夕文尊论夙心睠言命兰擢共趿云中岑洞壑畅?览溟涨穷窥临幽胜既欣赏故人况追寻明发耿中愫海峤俱高深 

　　○涂中寄怀吴德符 

　　■〈马反〉■〈马反〉车马道前临广川阴俯挹清泠渊仰披嘉树林下有贯游鲤上有双栖禽出门各有狥风尘日侵寻故人时不存谁为濯烦襟何当奋羽翼同登玉山岑 

　　汲古堂集卷之六 


　　●汲古堂集卷之七 

　　东瓯何白无咎着 

　　七言古体 

　　◆七言古体 

　　五峯庵 
　　傅明府宥座器歌明府先文敏公为宋名臣欹器赐自尚方为汉元光年物 
　　溪堂对奕歌赠小郑郑豪于酒 
　　竹林饮酒歌赠项季舆 
　　追赋寿宫扈跸卷赠唐华滨公 
　　七夕有感 
　　戴嵩画牛歌 
　　道存上人东游吴门雅习周公瑕王伯谷二先生兹有天台鴈荡之游访余山中因以长句为赠并讯王周二丈 
　　送黎将军从典转输北上并简王恒叔参知 
　　木假山歌为木父赋并序 
　　王时可文学袭锦衣北上 
　　偕刘忠父饮王恒叔舟中 
　　同朱在明张邦粹王季中宿僊岩清晖楼晓起寻梅雨潭雷门龙须瀑憩休粮伏虎二庵登绝顶望海上诸山作 
　　送刘公与道由鴈宕天台还江石 
　　戊子中秋予生二十七度矣举酒自寿戏成短歌并序 
　　题金碧山水 
　　龙溪小隐歌为王恒叔给事赋 
　　邓翁耳聋豪酒善射覆?木虍??蒲 
　　恒叔斋中逢徐伯搢伯搢善鼓琴 
　　同龙君御使君过刘忠父斋中作醉歌行 
　　同龙御君再过刘忠父斋中放歌 
　　同黎从典周文美王季中刘忠父杨木父集龙君御知白斋分体得歌行 
　　岁晏行 
　　周服卿百花帐歌为郝明府题 
　　送刘长孙北上 
　　题大若岩赤水洞图歌 
　　寿周公瑕先生八十 
　　醉中赠昆仑山人王叔承 
　　两华山房歌赠兰阴祝无殊 
　　白门送林逸民先归永嘉并简诸同好 
　　春夜同谢少连曹子念梅子马梅泰符王季中集杨姬微波馆赠吴翁晋 
　　同季中登任城太白酒楼放歌贺知章尝为任城令与太白饮此 
　　太白楼读王恒叔诗慨然有作因忆天台旧游刘忠父陈大期皆化为异物时恒叔以司谏外补粤西观察 
　　邵少文投以长句乞予作画口占奉答 
　　客上庸徐公子斯达招饮元和观地有吕公洞白云厓诸胜迹 
　　吴门逢项伯绍监州犹忆去岁与伯绍从燕市平康中言别 
　　将渡靖江访朱在明光禄王百谷先生以长句赠别奉答一首 
　　长干逢朱唐卿话旧 

　　○五峯庵 

　　江溆精蓝太萧爽五峯高擘仙人掌东林日落万松寒南磵雨残百泉响老僧相对无一言古堂晻霭苍藤昏夜深月出山路白竹外春潮自到门 

　　○傅明府宥座器歌明府先文敏公为宋名臣欹器赐自尚方为汉元光年物 

　　傅侯家藏宥座器自言传自文敏公火德寝微赵祚薄公也赤手撑苍穹当时赐予留此物世家徽烈垂无穷发函冏冏光相射土花翠夺千峯碧金粟微茫蹙海涛勾柬?彡宛转参羲画忆昔承恩出尚方天球翠釜烂齐光昆邱烈焰俱灰烬金马铜驼蔓草长风尘??顷洞平台下汴水流枯饮战马麒麟石冷寝殿空鸳鸯霜裂宫墙瓦细看依微留疑识虫鱼半蚀元光字山堂注水一试之辞汉铜仙泪仍渍临风太息三摩挱为侯翻作欹器歌周宣石鼓文巳泐山?勾嵝禹刻空嵯峨郏鄏之鼎久寂寞乃知此物神应诃先王烱戒垂万世傅侯宝之有深意奕叶千秋表来裔绝胜范金盟带砺 

　　○溪堂对奕歌赠小郑郑豪于酒 

　　永嘉鲍髯奕中圣李叟方生亦超乘谁其后来陈与郑郑生晚出益■〈走参〉■〈走覃〉汗血儿驹故骄骋溪堂虚暎南山麓清閟萧萧万竿竹竹日流辉动隐囊坐看飞鸿天影绿云根一局何可无爱听文楸迸哀玉方罫鱼丽布六花左盘右蹙常山蛇幽并小儿射鵰手渔阳老将柳生肘灌夫贾勇能争先阑入吴壁无前坚有时佯败弃旗鼓汉帜初惊赵王虏西道又闻短兵接阵脚斜飞风飒飒一夫当关搤万夫栈阁不通千骑合六国合从来仰攻祖龙挥鞭鞭羣雄虎啖六合须臾空忽报帘钩西日落拍手推枰笑蛮触主人绿尊良夜开鲸灯鼍鼓行相催郑生不独善心阵更于驩伯能投分三百何须橘中乐十千立尽宜城酝角胜频呼力士铛登坛亦剖通侯印觅封除是醉乡衔赌守还须酒泉郡 

　　○竹林饮酒歌赠项季舆 

　　造物有磔裂控搏或为人酒星忽堕瓯江滨化为项季子昂藏出风尘在唐为李白在晋诙伯伦余子碌碌何足论即有饮者非其真季子南山有茅屋绕屋萧萧万竿竹入径吹香酿新熟酒池千顷蒲桃绿林间箕坐四五曹一饮旋能倾十斛瞢腾不知西日沉瞥见垂萝影明烛浑忘狂客若处眠间有侍儿瓮边宿夜深月出星满天池上松风吹谡谡糟床犹自溅溅鸣时与松风相断续小声清注水帘泉大声急泻匡山瀑绕池行散动林霏树杪朝光映清旭壁间尚有墨淋漓醉态纵横不能读南山当面青蒙蒙何可一日令尊空接■〈衤离〉懒着巳三月嬴得小儿呼秃翁项季子眼中之人吾与尔江东米价尔张目尘世风波吾掩耳商畧人间何可喜破除万事无过此刘参军李居士捉月亦偶然颂酒短章殊有旨尔无垒块安事浇入唇自觉消泥滓炼成醉骨轻如烟骑鲸好待长风起 

　　○追赋寿宫扈跸卷赠唐华滨公 

　　公时以大参治兵瓯栝昔公为民部郎扈驾万寿山绘图纪遇暇日见示敬有此述 
　　碣石傀俄开赤县万壑千峯绕京甸月树星榆共蔽亏卿云佳气相葱蒨太微华葢切神皋仙路瑶池开别殿雕甍夭矫美人虹珠网逶迤神女电虹桥流水古桑干驰道平铺白玉寒翠扑芙蓉环御宿阴连松柏映星坛双龙绣阁云中出百雉佳城树杪看睿藻穹碑盘屃赑翠华羽骑缀鹓鸾诸陵迤逦连铜爵金粟堆前喧乳鹊夜月长闻琼佩声飙轮或度咸池乐今皇别筑万寿宫蓬邱宁访千年药金芝珍草更纷葩瑞霭荣光故盘礴守龟卜日出严城六龙肃驾羣峯迎副辇金根随日转侍臣宝马踏花行雄镇陈兵排虎旅羽林擐甲动霓旌炉香晓霭凝仙雾天乐飘飖上紫清帝所云霞通宿梦鼎湖弓剑轸皇情更向新城事游瞩柏寝椒涂错珠玉重轮帝日丽扶桑千载干符应宝箓宫监朱提赐近臣尚方珍馔传光禄未论穆满黄泽谣讵言汉帝横汾曲唐侯曾忝侍从班望入清尘扈跸还愿效葵心倾日赤朝朝长得奉龙颜 

　　○七夕有感 

　　兔能营窟未诙狡鹰欲攫人那得饱人间半黠须半痴谩向天孙频乞巧君不见东家钱翁心计多犹恨生儿不了了 

　　○戴嵩画牛歌 

　　戴公淛东老从事笔法远师韩晋公当时曹霸亦画马神妙生动将无同细观此图足奇致毫端缣素驱天工郊原平碧芳草短一夕青皇翠新剪柳丝窣地萦晚烟斜日江南春水满驳牛势逸那可羁牧儿不得施鞭棰踉蹡远逐势莫及手中斗笠迎风欹满堂烟雨薆林樾怳披袯襫来东菑一缣何物能千古阅世流传不知数华屋吹残牧笛风荒台几换耕犁土鸡栖鼠壤几屲埋犹有精光照尊俎戴公戴公随意扫岂知异代人争宝妙义谁从象外传一技可观宁小道欲知酥酪出醍醐须食雪山肥腻草 

　　○道存上人东游吴门雅习周公瑕王伯谷二先生兹有天台鴈荡之游访余山中因以长句为赠并讯王周二丈 

　　存公标令如支郎身上水田熏戒香心宗妙契语言外别凿天窦开灵光瓢笠东行复何适南朝古寺长干陌伊蒲朝供王珣家石灯夜坐周颙宅周也舍身窣堵波王持半偈称头陀逃禅差可拟支许和歌谬谓当羊何飘然仍振曹江锡沃洲天姥摩空碧天台一万八千丈华顶飞霞摇海色桃花涧水合猿声桐柏宫坛行虎迹丰千寺前落叶黄岚光晻暧寒山夕偈成曾遇异人参梁间脑满留残墨朅来更踏灵峯月彷佛峩山?眉梦中雪草荒宝座讵那庵苔封金薤先朝碣琉璃井塌海眼枯芙蓉塔古珠轮没浮杯忽渡白鹿城东林落日寻何生南宗密印受开示针芥似契生前盟中宵禅锋露机警行空神骏摇鞭影参破明珠本在身觉后黄金宁再镰十日绳床意巳深南还苦忆龙池境来去金绳路不迷含情相送重凄凄更语故人焚笔砚好从圆藏乞金鎞 

　　○送黎将军从典转输北上并简王恒叔参知 

　　君不见直北王师事征伐赤羽征兵向南越辽城犹闪汉旌旗怀远初开秦日月江南荒祲困征输万户荐饥民力竭天下江南边饷多柳长三月渡黄河丁男上濑费牵挽万艘衔尾愁风波舟人争避桃花水劳者犹翻瓠子歌黎侯武冑起文学十年不调居瓯骆紫苔欲绣绿沉枪白虹闲卧青莲锷中丞昨下尺一书须君转挽甘泉粟护羗部曲识王遵都尉行间见朱博忆从去岁讧岛夷厌见腥风海氛恶父老亲经戊午年梦里犹疑夜吹角羡君方畧太精练日集材官工水战龙骧天上拥楼船鱼丽波间明组练即看萦带却九攻岂独干城当一面吾邦枪累君是倚君胡为兮倏千里司农国计在边鄙努力功名从此始严霜满地鸿鴈飞耐可天涯别知己琅琊使者东诸侯赤城一别七经秋道经济上倘相见为余问信平安否 

　　○木假山歌为木父赋 【 并序】 

　　木父斋前一峯高十尺许毕具洞壑文理绀碧迫而旁睨枵然一朽株也葢自海上渔者网得之以归木父木父常十日不出户日散发孤啸其下以为有得一日觞予且大醉属予歌予为之歌 
　　老槎千年堕江水化为何物轮囷嶻山?臬而窽洼然俯如渴猊饮寒涧翔如快鹘搏青天霁如阳厓明积雪晦如阴壑浮空烟鬼工斲就蛟龙窟纚纚峯纹开突兀蜗迹俱成赤蚪文蛎房半作?驹垤倒影时交云叶重回飙几恐氷花折杨郎皁帽白方袍??双肩吟望秋空高夕阳波光鬬寒碧疏篱树影衔庭皋此时杨郎命尊酒摩挱顾谓何无咎吾山不假愚公移一片昆仑落吾手吾饮君酒君放歌虽朽藉之能不朽何生耳热气益振峯前浇酒呼其神木居士石丈人是耶非耶孰伪孰真身巳隐矣奚以文好奇无乃戕其身君不见栎社木千条万干高承云物以无用者辞斧斤 

　　○王时可文学袭锦衣北上 

　　昆仑双玉树皎皎如王郎腹笥千轴开琳琅子弟之间见王谢皇王之畧谈虞唐图南万里起鹏翮无前四足看飞黄江南九月闻碪杵飒飒枯林夜吹雨王郎结束北游燕白马银鞍照江渚酒酣慷慨神扬扬膝前按剑莲花吐金吾佽飞辇毂臣王郎矫矫羞为伍王郎勿太息我且为君说学书学射粗得名何异天门光列缺君不见夫南海之蛰龙呼噏莫致肤寸功坐制一壑将与沙虫同阿香一夜扣其角驱云八表鞭丰隆先朝司谏君大父吐气往往成长虹海壖忆昔贼干纪公也奋迅摧其锋运移事去宝刀折天纵娇子厄乃公国殇犹自语深夜英灵长见来阴风赤心侠骨虽巳矣壮士闻之发上指独留片石在燕然此日莓苔待君洗男儿生具七尺躯筞名金石真雄图征输南北困边鄙天子亦念狼居胥乘时努力振前烈能令疑塞归羗奴肘后累累亸金鹊拖朱纡紫阶前趋人言卫霍为老革无乃贾董为腐儒男儿变幻无不可汨没胡乃随区区归来紫塞秋云孤四垂碧汉如穹庐辕门烧烛集词客轻裘纋带可以谈诗书王郎王郎毋忽诸 

　　○偕刘忠父饮王恒叔舟中 

　　青牛谷口囲苍云白鹿城下逢使君使君卜世住桐柏朗陵僊令金门客胸臆棋盘五岳苍眉棱倒泻明河白星槎翩翩落海隅相与斗酒浇菰蒲是时明月出海树万峯突兀天糊模弄珠不少宓妃出翼舟疑有羣龙趋夜深长啸兴不孤君言两生真吾徒何生可当一上驷刘生足靡千雄夫使君手掣青珊瑚醉探骊颔海色枯却走罔象愁天吴眼中作者不知几谁复登坛执牛耳风雅空扬东海尘英雄半逐中原土看君直是千载名要言眇论何纵横呜呼即令此江为带山可平两生者足以垂芳声 

　　○同朱在明张邦粹王季中宿僊岩清晖楼晓起寻梅雨潭雷门龙须瀑憩休粮伏虎二庵登绝顶望海上诸山作 

　　深夜宿清晖萧晨蹑梅雨阴风瑟瑟吹洞门宿霭飞岚互吞吐散发送冥鸿赤脚蹋石虎掬沧浪兮浣尘缨撷紫芝兮出岩户朱公矫捷如清猿张郎苦吟如寒蝉王生何生较奇绝手抉苍藤凌紫烟烟开径转孤峯出峯头乱石流泉活风习习兮行飘飖心怦怦兮坐超忽上逼蔚蓝天下瞰鲛人窟石峡长吹太始云碧潭寒洒千秋雪天门一线开■〈王灵〉珑渊渊雷雨行秋空空青暎水碧璇室开珠宫峯峯秀色搏苍鹘涧涧秋声生白虹胜亦不可穷清兴殊未极狂呼手中卮坐踞水中石酒酣耳热气益骄穿云忽转山之坳翠屏一片开氷绡鬐髯猎猎腾?蛟摩挲旧碣书年月昔人姓氏苔花没休粮居士垂空名伏虎神僧遗蜕骨千载无论身与名人生快饮差称达寄谢山灵下山去海色苍茫堕烟雾一鹤横飞海上云问讯安期一椷素 

　　○送刘公与道由鴈宕天台还江石 

　　江南米价粒为玉刘生独游沧海曲复谁下士过式车空自雄谈能炙毂嗟予抱病类子桑蓬藋萧萧隐薖轴君独胡为爱清狂足音跫然响空谷日凭棐几供一编晚对青山同半菽出门款叚复首东跂予望之空彳亍君有陆离双宝刀何以淬之辟?鸟鹈膏君有纂组五色绮何以濯之锦江水唯有鴈山横绝凌苍苍赤城霞色飞石梁羣真隐见纷相望招邀倘遇赤松子为乞金书辟谷方 

　　○戊子中秋予生二十七度矣举酒自寿戏成短歌 【 并序】 

　　岁月易遒志意不广纷如六籍汨没无成胶胶有生乃滑于物将营糟邱予托于兹老焉 
　　呼汝名浇以酒长生木瓢为汝寿今夕何夕又三五汝年何年巳三九忆昔无家太剧颠耳热悲歌拊瓴缶只今有家太剧贫妇服岂谙操井臼人生快意逐儿曹夙昔红颜等风柳心长巳非十载前短发宁论十载后沾沾无乃狥空名兀兀胡为矜敝帚即令羽化迹巳陈纵有遗言骨俱朽落日封狐跳故邱当时印鹊曾县肘人且为身作赘痝物亦由天作刍狗得失从它司马占沉冥但指尚书口大儿伯伦小季鹰九原可作为良友拍浮三万六千场醉来托宿无何有 

　　○题金碧山水 

　　宛宛垂杨翠堪把翼翼飞甍俯平野妖童拍手白铜鞮侠少行鞭紫骝马将无寒食灞陵东可似春风各城下 

　　○龙溪小隐歌为王恒叔给事赋 

　　清溪渊渊摇碧空曾传龙子珊瑚宫两涯浑漠辨牛马二仪怳若开鸿蒙阴风苹末吹许许万籁羣灵自相语弄珠月下游宓妃牧羊风鬟走神女草堂突兀半烟雾旧是使君读书处使君攀龙登紫宸嘘枯能令天下春肤寸曾将作甘澍赤手还看批逆鳞雄心瀁漭莽无寄乘槎重探天河津预扫溪头一片石遥睇羣星朝北极功成天上蚤拂衣钧矶不向君王乞 

　　○邓翁耳聋豪酒善射覆?木虍??蒲 

　　邓翁夭矫人中龙负侠大有夷门风结韈能令汉廷尉揽袪曾逐浮邱公秋风社酒荐佳客射覆呼卢时破的大呌还看扼雉枭奇中频能探蜴蜥世人贵耳乃蓬心翁也木鸡自全德青溪婆娑八十春枕流不涴人间尘掀髯一笑各冥会余亦与翁皆异人 

　　○恒叔斋中逢徐伯搢伯搢善鼓琴 

　　南州孺子都门客夜过使君嘅今昔都门旧事宛可论风尘??顷洞白日昏使君一言反斋怒觺觺虎豹盘九关翟公门前可罗雀国士何人称报恩徐郎独挽单鹿车车傍侧挂酒一壶相看意气各慰藉道逢魑魅争揶揄徐郎徐郎得如此世人龊龊徒为尔专诸聂政非壮士而曹自为千金死吁嗟乎举世但知徐郎鼓琴能令田文泪承睫说剑不耻句践之目摄男儿有心人不知媿杀轻裘五陕侠 

　　○同龙君御使君过刘忠父斋中作醉歌行 

　　我为楚歌若楚舞空堂渊渊夜挝鼓倒着岑牟影傞傞历乱灯前剑花吐赤虹寒射酒色殷烨烨回光照眉宇左挹孔文举右挟杨德祖扶摇还搏北海鲲仆姑且猎南山虎息阴不息恶木阴丈夫不渝径寸心寻常七尺颇凌励三十一官非滞滛片言便贵洛阳纸只字能贱秦城金舞且休歌奏阕万里寒云天突兀醉瞪双眼何太憨千古冥心坐超忽 

　　○同龙御君再过刘忠父斋中放歌 

　　长风猎猎高天碧乌嗁城树寒云白夜长烛辉酒盈尊非君之故将安适君不见座中矫矫子大夫二十领佐专城符字挟风霜大块寒手探明月沧溟枯一辱泥涂骑马出落魄日拥高阳徒醉敲如意诵天问男儿有身亦何恨意气穷来我辈偏风尘失路黄金尽刘生轩渠向尔言昨日罢官今日闲田家力作苦相劳荷锄种豆归南山生也生计差自足先生且据便便腹明朝有酒能复来家人莫问缾中粟 

　　○同黎从典周文美王季中刘忠父杨木父集龙君御知白斋分体得歌行 

　　水寒灵虬宵漏长萧萧树底飞严霜光摇叵罗酒如乳辉吐鲸灯夜初午笑拍周郎肩卧枕王郎股杨郎听我碧落词黎侯且停鸠拂舞太乙子东鲁生尔生几何时僊骨今巳成梅福元非汉小吏安期宁为楚老兵君不见天台卿云敞灵界鴈宕倒影摇方瀛中有羽人之福庭玉京十二楼五城碧桃千岁芝九茎子能食之令身轻气孔存兮怳有物道可受兮不可名骖雄虹兮驾赤豹嗽朝霞兮游紫清天上巫咸几回死六鳌骨霜东海平豪华决眦若列缺富贵朝荣同蕣英下士闻之乃大笑游戏蟁睫如焦冥噫嚱吁游戏蟁睫如焦冥 

　　○岁晏行 

　　出门复入门今夕复何夕东家坎鼓歌送神高烛华堂光■〈火翕〉赩西家置酒会比邻阿翁起舞儿行炙回视盎中无斗储寒突无烟尘四壁妻儿背立黯不言丈夫何以共其职为文逐贫贫自苦吟诗驱愁愁转剧欲赊斗酒强破除岂有百缗偿旧直起来自笑还自嗤古人三旬九遇食长年能不厌蓬蒿半生幸未知兵革俛首宁为女子羞低眉肯下屠沽色未必公孙念布衣浪闻皇甫尊缝掖有身七尺差自强时来或假垂天翼君不见门前负荷者谁子雪行赤脚犹絺绤 

　　○周服卿百花帐歌为郝明府题 

　　国朝以来画花鸟气韵生动谁擅场林良吕纪争鴈行逸品独称陈白阳近时服卿亦好手苗裔或出梁周昉吮丹含墨落缣素风神露态驱毫芒翠干亭亭望犹舞繁英灼灼疑飞香紫苔锦石照文雉金塘白水浮鸳鸯耻与几工鬬华缛疏烟微月开苍茫永嘉使君出斗帐万萼千葩含意匠笔法晚师徐世昌纚纚天真气疏放七宝珊瑚照春暮文练交窻沉紫雾使君政简讼庭间花影满床正高卧髣髴曲江春宴归马蹏醉踏长安路周郎写生得如此不共羣芳逐流水摇落宁悲楚客心色空巳悟西方旨焚香宴坐读维摩天女散落鬘陀罗 

　　○送刘长孙北上 

　　刘生家声出东鲁二十躭躭气如虎不独为箕读父书巳见斲轮绳祖武只今词臣登赤霄厌薄介冑如弁髦年少青云起经术即有卫霍轻鸿毛汉代侯王出屠钓宁知草昧皆贤豪承貂子弟承平久不事诗书事声酒壮士宁为儿女怜英雄自敛风云手飞龙天马何代无不遇王良甘俯首忆昔先将军挥毫万人敌草檄未论陈记室使酒常轻程不识一时意气吹白霓生不逢年悲失职簿籍谁收上党功仆姑但射南山石哀歌慷慨激阴风夜半髑髅语沙碛吁嗟往事欲沾缨一贫一贱怜交情江于宾朋同惜别我独低佪待君发不愁行路逐炎歊一匣莲花照氷雪 

　　○题大若岩赤水洞图歌 

　　大若崭岩连永宁洞门石扇中天横朱孺升仙有遗迹紫厓兀与孤云平华阳真逸著书处日光倒景开霞扃中有赤泉泚且清丹砂涌出浮寒泓灵籁噌吰郁未吐渐与牝谷相琮琤山中老人饮此水洗髓伐毛身较轻?芝绀草纷藿靡余润如乳凝瑶英我曾撰杖一宿此便觉谡谡神飙生夜难??松肪坐岩下僊鼠扑人如雪明晓谋深入徧历览足傲昆阆卑蓬瀛本辞真境动十载未能唾涕儿与婴名山奇人两相待方外未冷云霞盟朱陶二子倘冥契应遣白鹿行相迎 

　　○寿周公瑕先生八十 

　　江东夙昔振风雅翁也登坛和弥寡只今人文日零落转见孤标映寥廓阖闾真气眇以绵灵光突兀仍岿然岂无■〈火翕〉赩照寰宇东陵裘马青门土须眉萧飒横秋霜花间初度春载阳淮阳一老不臣汉南极老人应寿昌千载风期起缝掖龙门社中虚左席汉庭丞相舍葢公鹿裘弟子师文眷忆昨征车来洞庭簸荡少微不得宁河渠书传太史笔沙塞墨洒燕然铭 【 先生尝受聘朱司空河功志戚大将军边城碑】 霞飞岱宗渤海紫云开恒岳莲花青万古精灵泣光恠峄山片石中郎经风雷时掣蛟龙纽呵护应烦鬼神守已看着赋凖长庚况复藏书穷小酉予攀若木江之湄东向寿翁金屈卮更因珠树双青鸟遥寄仙人碧落词 

　　○醉中赠昆仑山人王叔承 

　　世人饮酒不知味我独爱君真善醉颓然自放不关渠间发清机独超诣近来长句得三昧心融境到翻游戏法同韩虎梨花枪向风跳荡皆如意文章有神道在冥相示无言得真契安得携君太华头一振遗音满天地 

　　○两华山房歌赠兰阴祝无殊 

　　金华玉华相竞爽双峯对扑仙人掌兰阴狂客奄有之向我还称两华长我闻真箓记金华石室珠庭松子家云君烟客儵来往班麟赤豹腾飙车露披灵草枝枝玉日射芝林树树霞洞门■〈穴上呌下〉窱窅莫测飘风忽堕天坛花又闻玉华更标胜绝壁寒潭隐天镜泉涌灵砂丹气温波吞初日珠光迸虎嗁遥听风吹林鸟飞不辨云来径高真楼阁粲可数有时空翠来锺磬双峰奇状不可名帝命乃属兰阴生前身或是黄初平犹记鞭羊叱为石至今万角横苍坪还寻旧迹结茅屋桂楯兰櫋交兔迒云间瑶畛课龙种月下琼田呼鹿囲近来不合工长句风尘误踏人间路穿天镂月真宰怒吹遣夸娥负山去壒埃促刺难为俦何如归守青山卧送君归兮山之阿横江日暮多风波文章古来帝所惜眼看我汝无颜色临期为赋两华篇飞电绕梁雷破壁 

　　○白门送林逸民先归永嘉并简诸同好 

　　石头城上风夜吼石头城下江声走时序惊心旅食中东南多故流亡后风波奄忽去住难天涯兄弟同杯酒酒畔高歌阿鹊盐垆头愁折藏乌柳秦淮潮上花满烟花底女郎弹管弓??林生不饮心茫然忽忆去年寒食边莺嗁碧窻柘叶绿朝拥细君方晏眠兴来忽振岱宗策兴尽即买山阴船我留君归各挥手风尘同病穷相怜闻道长安大搜客楼上美人笑缝掖窜名每上廷尉书托迹间从袁盎匿跂予望之涕交臆因君一寄东归翮东归故人乐事多春风日日相经过缥碧江瑶映晚盎鹅黄社酒吹微波此时对酒倘相忆北向噀余金叵罗轮蹏班班涉远道侬道不如故乡好挟雌舐犊可忘饥屠狗钓鱼差足饱 

　　○春夜同谢少连曹子念梅子马梅泰符王季中集杨姬微波馆赠吴翁晋 

　　雨来桃叶渡夜上秦淮潮柳底双扉夜沽酒马嘶门外风萧萧江左风流传月露南国佳人翻玉树梁尘倒飞连袂歌墨渖乱翻题练句就中轩轩吴季子天半飞霞照苕水谈锋疑授帐中书赋草能倾洛阳纸千秋气合信有神一片雄心为谁死君不见都门操觚争鴈行人人自得雄为王翡翠兰苕饰容态珊瑚铁网沈光芒予亦东南同越产瓠落风尘双白眼少年睥睨剑术疏家人调笑时名晚吴季子尊前酒满百不辞有情那得无憨痴龟头剥落虿尾灭身后安用文章为不如醉拥秦淮女四时犹能歌白纻一夕垆头足千古 

　　○同季中登任城太白酒楼放歌贺知章尝为任城令与太白饮此 

　　雝门望乡几千里梦魂飞渡钱塘水一夜长风挂峭颿晓望济河流弥弥明霞倒景动女墙贝宫雉堞遥相望季真太白昔游处高楼标出层云长想见伊人清风僊僊欲冲举盱衡指顾直与岱岳相低昂喷礴灏气睥睨大荒西弭若木东拂扶桑吐吞渤澥为杯铛倒翻河汉驱毫芒笑摘骊珠九渊底累累万颖县清光我吊遗踪巳千载尔蹑金鳌不相待龟蒙北望接徂徕马陵东走临瀛海阜陵沧桑有是非金石何能驻精彩吁嗟此事难重陈池台宫阙几回新昔时绣縠围歌舞今日羊牛散禾黍英雄魂魄不可招玉柙铜驼莽无主王郎王郎大清举慷慨兴怀我与汝有身七尺百不忧宁辞此夕酣高楼燕姬靡曼善调笑婆娑起舞扬清讴葡萄兑得北平口箜篌翻出西凉州吴绡裂作锦缠头如意击断珊瑚钩曲声缭绕入寥廓狂呼明月青天愁须臾海底飞天镜一道寒辉破烟暝酒罢因之发高咏暮下荒城酹一杯君不见青莲居士谪仙人四明狂客任城令 

　　○太白楼读王恒叔诗慨然有作因忆天台旧游刘忠父陈大期皆化为异物时恒叔以司谏外补粤西观察 

　　任城落照平芜夕起酹椒浆呼李白朱甍缥瓦照城闉鸟外冥冥远天碧荒碑断碣卧林林剥落龟趺黯无色孤光忽迸夕郎诗差似寒山一片石忆昔寻君过赤城烟涛鼓柁窥东瀛天低海树残霞明瀑流喧豗河汉倾华顶秀出擢紫清海日欲上天鸡鸣手翳紫芝笑披拂璚台石室相萦郁龙嘘窅壑石潭寒虎啸空林山月出酒酣起舞歌呜呜激赏绕床敲唾壶剧语蝉联不知曙门前杨柳闻嗁乌我骑白鹿还江渚君向金门谒明主谔谔翻令世不容一官远渡鹅翎浦袖里空留三载书云中难寄西飞羽陈生刘生倏为鬼抚事悲歌泪如雨我闻八桂邻夷窟劲弩长弓好驰突抚绥须用出羣材绣斧烦君开百粤伏波铜柱炯未磨洗兵应借蛮王血念兹夙昔同心期侧身万里令人悲清溪重来亦惆怅长江恠底名相思 【 相思江在粤西惆怅溪在天台】 过眼勋名亦如此迟回莫待车生耳早晚相将双阙间采真共炼金鹅蕋 

　　○邵少文投以长句乞予作画口占奉答 

　　君不见李唐郑虔称画师拓落一官无马骑酒钱时乞苏司业诗句空传杜拾遗又不见近代唐伯虎月明魂冷桃花坞一坏云封处士坟千金价涌鸡林贾古今作者何纷纷强半塪壈缠其身乃知造物亦憎命岂独词赋能穷人当时饥寒人不惜后代好奇皆耳食心苦平生祗自知名成千古终何益何生踉蹡太痴绝盘礴挥毫思超忽晓来偶作山海图生动蠕蠕元气裂斐亹欲飞峯顶云辉映长安岩际雪起来自??宅仍大呼山妻孺子争揶揄寒突无光烟火绝百钱斗米炊明珠纪叟垆头酒如乳无钱绕檐空捋须为文不能逐穷鬼即工缣素胡为乎吾闻此言但抚掌邵生诗来还激赏桑皮乞我写秋山欲令动操山皆响我笑邵生安用此岂若真山与真水署名纸尾最寥寥乃是江南一男子邵生谓子聊复尔不妨给酒日三斛为君写作龙湫瀑 

　　○客上庸徐公子斯达招饮元和观地有吕公洞白云厓诸胜迹 

　　上庸岝■〈山上咢下〉开隈隩星联井络西通蜀刀耕火耨上皇风瓦卜鸡占荆楚俗青眼惊看徐伯子词组论心荐明水幽兰孤生空谷中赤珠炯照重渊底西郭名山并辔游斗酒相欢破羁旅锦屏高拥天半青寒波踏马风泠泠松下岩扉吐朝霭溪头突石沉秋星吕公洞里元和观桤林槭槭苍崖断移尊列籍俯流泉击石高歌日将晏明发萍踪随所之为君临发重迟迟白云崖下看明月江海悠悠寄所思 

　　○吴门逢项伯绍监州犹忆去岁与伯绍从燕市平康中言别 

　　昔逢何处燕台下万里黄尘眺原野客愁纷逐木叶飞斗酒从君对倾写酒酣并辔白鼻騧五剧门前阿那家风吹乌桕嗁晚鸦燕姬十五窥碧纱越罗吴绡凝紫霞隔窻手语弹琵琶氷弓??涩指月如练珠斗错落明河斜氍毹满堂客尽醉灵鼍起按渔阳挝此时谁解嗟天涯我送飞鸿下东鲁君亦之官向南楚断蓬飞藿随秋风夙昔心期渺何许今年旅食淹吴会不分逢君还此地怜君落落独开颜值我栖栖方失意一掬风尘剧孟心再收歧路杨朱涕金芝玉树非凡柯历落嵚崎本僊吏伯通桥畔吊鸿梁阖闾城下寻梅尉两度逢君又来年嘉遇千秋诚不易君今新命拜监州帘下青山卧阁幽玩芯一官聊偃仰名家为政亦风流剌船共迟朝来发感旧抚时生旅愁燕市琵琶吴市酒思君飞梦武昌楼 

　　○将渡靖江访朱在明光禄王百谷先生以长句赠别奉答一首 

　　我昔渔猎横春泽悠悠忽忽无所求胡为乎身骑土牛滞吴市幸舍无鱼弹蒯缑浪闻皇甫尊缝掖岂有临卭重宾客我行旅舍柳花白风雨城南近寒食宫莺嗁残桐叶长又从邻女缝絺绤白马小儿期门郎胠箧忍堪为盗贼落日栖乌行旅单怅望南云归未得廓落风应小吏轻迟回踪踪监门识结交未信是钱刀壮士宁知少颜色怜君磊砢吴门豪一掬华阴拭宝刀为我哀歌击如意为我劳苦浇浊醪因思去岁曾经此两度寻君当上巳分携北走黄金台马首长风沙齿齿晓践严霜上蓟门夜履坚氷过易水燕昭池馆生旅葵荆卿酒垆没禾黍黑貂蒙茸刺漫灭执辔何人似公子还家三月突未黔出门千里衣犹滓人生好游知奈何低眉腼面徒为尔江东朱季我故人绕屋裁桃疑避秦百丈清江开水榭千章夏木碍藤轮前日飞书问行色早舣青雀江之滨卧看风云寄舒啸临流且浣人间尘槎头缩项贱如土弹剑得鱼何苦辛轮蹏班班问南北何如归煮青林石叱牛且随沮父耕绝粮不向监侯乞年年岁岁耐思君柘屐椶鞵寄相忆 

　　○长干逢朱唐卿话旧 

　　忆昔与君十八九健似猎原追兔狗长记东林古佛庐雨响寒塘夜沽酒出林闪闪动孤灯隔水苏苏照疏柳径微竹密垂露繁烛灭相呼失先后更分佛火始析薪浊酒初温夜巳久有时赤脚走寥廓断崖千尺临江陡遥看万顷涌波涛俯瞰羣峯真■〈山咅〉嵝狂呼明月海上来啸声高应鼋鼍吼历落嵚崎骇世人咿嚘肮脏惊邻叟廿年巳往等电光一吷还同吹剑首中间消息几升沉南北风尘各奔走失路相逢共叹嗟览镜形容俱老丑形容老丑君勿嗔当时岂少平生友半作山阳笛里人墓草芊芊骨应朽君今折节方下帷便觉声名满人口长门虽乏卖赋金邗沟巳载当垆妇我曾早卜东渚居一片翠屏时在牖披发入山君未迟过眼浮云我何有洞门寂寂长苍苔有待青林日携手黄绮由来称外臣庞公祗合依南畮糗粮不继有禁方预筑水碓舂云母 

　　汲古堂集卷之七 


　　●汲古堂集卷之八 

　　东瓯何白无咎着 

　　七言古体 

　　◆七言古体 

　　阿母谣 
　　客长干寄朱司理 
　　题五龙磵葛道人青雪楼 
　　寿陈虚楼 
　　同郑昆岩中丞憩灵岩寺周览平霞展旗天柱玉女双鸾蟾蜍龙鼻天窻石屏小龙湫诸胜中丞约予筑室方醉后放歌 
　　集王季中飧英馆灯下赏菊观剧 
　　水南阻水买鱼沽酒作 
　　昭关老翁歌 
　　含山道中遇雨策马六十里至巢县遇程德懋黄孟公黄仲宣宣招饮 
　　羸马行 
　　倚马望征鴈篇 
　　同黄仲宣程德懋夜集赠歌姬韩唤儿并序 
　　独立 
　　题美人晓睡 
　　雪后渡横春江是日大风几覆舟 
　　碧湖古坟松树歌 
　　王金吾归自武昌以诗见示赋赠 
　　王伯度孝廉还天台歌以赠之并简其季父永叔黄门 
　　四明许子长过访以长句见赠奉答一首 
　　寄李本宁先生 
　　王永叔给事北上 
　　泊舟兰阴过访胡元瑞孝廉元瑞出示所著诗薮留酌变树园坐客赵心白朱宾凫能为新声酣饮极欢达曙而别 
　　嘲邵生 
　　饮龙潭背野人家 
　　大鹤岭晓发 
　　蒲田康孟担游武林四明访徐懋吴屠长卿诸君南下芝田访余于永嘉寻复过武林迟所期客取道白门乞此为赠并简刘海日林叔度余宗汉宗汉尝为孟担序绣佛斋鲤湖纪胜诸草漫及之 
　　铸剑斋诗为欧羽明赋 
　　十五夜同王伯度丁叔明卢叔度巾山翠微阁踏月 
　　骊珠篇答金元玉孝廉 
　　问棘园为林孺苞文学赋 
　　立春日金千仞过宿观梦庵即事 
　　归舟至会昌湖遇大风雨作歌 
　　金陵卖卜鄢翁 

　　○阿母谣 

　　北堂鹅管吹鸾曲海霞凝夜裁春服镜拂天边白玉盘飒水??秋霜扫蛾绿阿母琼筵俯八荒宝婺垂辉五云族历历寒芒暎白榆城头江色近蓬壶三危露酿仙郎酝千叶莲趺佛母图东方先生太无赖袖得氷桃还入拜共看走马东海东不独长江狭于带 

　　○客长干寄朱司理 

　　春风蹑屩登华顶首下披云卧龙井锺陵秋色复留人六朝四百招提境残雪凄凄归不归羸马独吟江上影江上形容梦里家故山谁弄旧烟霞遥怜散吏应多暇侍史抽书护碧纱池回台迥千峯出径转亭空万竹斜剩有清香凝燕寝可忘东阁赋梅花花信愁搅岁华改目送行云向东海明年春色倍还人为语东风好相待 

　　○题五龙磵葛道人青雪楼 

　　羽仙结楼五龙窟天半经声下寥泬池喧南磵北磵泉窻动千峯万峯雪谁令此楼有此人日与山灵鬬清绝薄暮高寒不可留惆怅松间与君别 

　　○寿陈虚楼 

　　昔闻马少游为语阿兄新息侯身骑欵叚足自快安用浴铁冠兜鍪陈翁家冑亦万户素心雅尚冥千秋以兹于世无所求瑞石之东百尺楼翁也高卧楼上头酒人豪客欻来游南峯篮笋西泠舟桃花鳜脍行璚羞蒲桃玉缸香拍浮兴来访旧之东瓯东南山水同冥搜飘然身世云悠悠王翁亦是神仙俦为陈家乐扬清讴更待月出弹箜篌夜深瓦白霜满沟座客称醉翁言否人疑密纬潜真修翁云每笑道者流团焦暝坐如拘囚桎形梏性非良谋何如饥飧饱即休委心任迹随去留翁不问道道自侔知翁引年良有由何烦濡足探十洲岂必把袂追浮邱海东走马亦细事会看蓬莱清浅流 

　　○同郑昆岩中丞憩灵岩寺周览平霞展旗天柱玉女双鸾蟾蜍龙鼻天窻石屏小龙湫诸胜中丞约予筑室方醉后放歌 

　　万山黛色横高空一磴潜与风云通遡风蹑云穷■〈穴上呌下〉窱昆邱羣玉抽■〈王灵〉珑混沌初开元气裂想见雕锼愁化工双阙璚台辟紫府芝葢桂旍明翠羽星海真源接鴈湖綘河练色低天柱丹障寒蒸太始霞石屏晴喷灵湫雨玉女烟青十二鬟彩云欲驻双鸾舞蟾蜍不敢薄阴精残夜天囱日初吞苍龙夭矫骄未醒玉乳鼻端吹栩栩郑夫子丹邱生谷口君为子真后琅函旧注安期名手翳绿芙蓉飘飖遨紫清我亦鞭龙出岩扃天台委羽但咫尺杯中一线摇沧溟对博山隅行六箸残棋石上窥明星帝之弄臣玩人世夕憩枣馆晨椒庭安能随龌龊啄腐而吞腥君言上方足灵气擥结清晖还此地看君姓氏早登晨以我风神应度世玉笥虚藏五岳图名山坐抉千秋閟金壶七返飞黄芽琴心三迭朝东华闲从琼畛种瑶草醉向天坛眠落花君不见青莲居士李太白司马紫微相赏识逍遥为赋大鹏篇挥手青天游八极 

　　○集王季中飧英馆灯下赏菊观剧 

　　昨夜秋风入庭树欲寻秋色知何处锦屏烂熳万花齐始知秋在君家住越罗吴绡裁舞衣翠幄银灯燃九微綘河一道列珠斗似与素月争光辉又如霓裳烱明灭佩环自绕行云飞咲我三年倦为客别路逢秋怨秋色马头落叶讵堪闻客舍黄花未相识今宵对此神跃然争道秋光异去年素娥青女亦世态有霜不得司其权香烟晻暧尚疑梦宁辞茗艼花间眠栗里先生忘世者余亦悠悠野人也明日白衣期不来笑摘繁英空满把 

　　○水南阻水买鱼沽酒作 

　　灵鳌一夜摇坤轴洪涛千尺翻银屋晓逐樯乌树杪行晚傍沙鸥岩际宿白波百道飞游龙来帆下濑如奔虹寄声未了巳超忽篙师倚柁仍呼风我舟蠕蠕若旋蚁傍岸遡流流益驶悬崖引缆窜荆榛欲行不行还复止乞灵烧纸向船头愿为沟水东西流石尤坐掣阳侯柄屏翳独操青帝令申椒桂醑糅渚苹荐以芳芗了无应估客帆樯晚相集共遻风波路艰涩蘧蒢篷底目为蒿瓦铛雨外炊烟湿山女村酤清可怜溪翁网得槎头鳊溪鳊傲杀吴淞脍村酤差似宜城味脱巾露顶兴自奇击鲜举白冥然醉醉后悠悠忘南北卧看沙痕落三尺依旧芙蓉镜里青黏天野水平于席 

　　○昭关老翁歌 

　　子胥昔出昭关口亡命吹箎中夜走我今岂是芦漪人胡为几饱而曹手溧阳女子无代无江上丈人有时有君不见昭关何人七十九庞眉黄发田间叟我行大泽日无光北风吹草天茫茫云低雨急夜昏黑路迷径绝川无梁马蹄屡陷苍耳窟仆夫尚困青□冈高低狂顾触罝兔左右踯躅穷林麞风凄珂铃杂众籁怳疑鸣镝虚张皇老翁开关止余宿问客何暮来何方入门拂席展宾礼瓦灯半灭添松肪屋后燎薪炊夜黍屋下暗井■〈奭斗〉寒浆竹篱命妇摘荳甲星罶呼儿寻蠏黄又言穷村酒味薄粗粝何以??兄君肠感翁情真为翁饱倚壁藜床重拂扫解衣抚枕定始愁向来倚伏何难保男儿皮骨绝可怜七尺之身胡草草独行踽踽将安之可怜汨汨风尘老平明上马谢老翁含愁更问荒山道 

　　○含山道中遇雨策马六十里至巢县遇程德懋黄孟公黄仲宣宣招饮 

　　含山山下吹黄尘堀堁涨天沉日轮渡河飞雨啸空泽逐马寒云低扑人潢潦纵横每及骭乱流咫尺成迷津冲泥日行六十里下马荒城少知巳旅魂未返赋难招客愁已绝灰同死鸡栖牛皁对盘飧失路谁怜远游子白云紫芝空待人我今奔峭胡为尔宣尼此地即回车巢父临流应洗耳 【 邑有孔子回车里巢父洗耳池】 程生高义薄烟霄剉廉托迹屠沽里去年曾枉楚江篇春风饯别都门市襟期更挟两黄郎意气轩轩颇相似豁然捉臂双眼明为我劳歌洗泥滓孟公深沉爱骚雅仲宣清举能挥洒扶风侠节有心人博陵贤豪负奇者雕盘行炙酒如渑綘蜡交辉壁衣赭风势疑翻瓠子宫雨声似震长平瓦士穷易德复难忘今夕何夕登君堂眼前裘马养声利岂念饥寒歧路傍知君此意真千古此意饮人委如土一掬雄心持赠君拔剑悲歌泪成雨 

　　○羸马行 

　　居巢道上泥三尺鹧鸪声中行不得道傍驿马太伶俜东蹶西倾老无力紫焰全销夹镜光赪毛暗落桃花色伏枥能忘故主恩差繇尚隶奚奴籍昨者曾经达官过官帖佥名给军佐五更鞴出赴点齐催促未能??兄豆难殿后犹争意气雄先日宁知心力破皮裂蹄痕午未停血迸鞍疮晚犹坐黄应一道乱鸣珂横施鞭策谁能那青泥曲阪霜凄凄水深故道盘涡迷眼看草绿不遑食向风骧首时酸嘶忆昔鸿荒少衔橜蕃息成羣五云缬烟绿春郊碧草肥蹀躞游盘戏相抉歕沙自浴渥洼波嘶风行蹴余吾雪何人俴性伤天经烧剔羁縻主刍秣还从牝牡论精麤亦向骊黄求灭没有时浪被麒麟名无端自赏骅骝骨遂今行旅遍九州岛深夜隆隆声未歇我来江北思故乡兼看羸马重惋伤倘逢剪拂终余惠好待当田子方 

　　○倚马望征鴈篇 

　　朝出主人门客行主人入左手据马鞍抠衣犹未及仰望征鷢飞神去形空立仆夫惊讶圉夫催宁解行人心巳摧胡床扶上失次第欲去不去仍裴徊人生七十忽巳半望鴈胡诙长异县今岁淮阳马上看去年湘水舟前见湘水淮阳万里余江南江北怅离居生憎并入鹍丝怨不信能传锦字书望鴈思家家忆我不知晚宿何村坞少妇颦眉灯下闻稚子无心月中数处处江湖缯矢?敫多行人底事复经过瓯汀两岸秋无限何日平分占绿莎 

　　○同黄仲宣程德懋夜集赠歌姬韩唤儿 【 并序】 

　　夫越人见似而喜楚客处廓则悲亦人情大氐然也岂古今有异于兹是以江州司马或写怨于商女东阿公子亦托思于宓妃故情流则音声动物感则兴寄随爰有江南行客淮右曼姬相逢陌上感叹天涯情既同于沦落时亦怨其仳离柱尊暮设兰缸夜施抗音度曲含睇凝思梁尘乍动帘霜倒飞零露垂幕朗月八帷绵驹闻声而卷舌左马?真倾耳而低眉一时共赏抑扬以赴节四座莫不慷慨而沾衣乃举酒以相属愿上客其赋之 
　　君歌韩唤儿侬量金屈卮酒光如海宵漏迟铜荷紫兰缠九枝烛龙阳乌愁避之舞裙窣地香离离碧剪湘烟萦藕丝星靥微酣不容獭素秋流波慢相目?匽清音纤指一齐发燕蹋风枝语春活瑶柱朱丝金雁拨玉瓶翠绠银床戞吴绡三尺当心裂氷花乍破跳鱼泼小姑囱外星河干湿露隔帘啼井阑月堕清淮古水寒粉霞半壁天漫漫 

　　○独立 

　　淮水一石泥三斗牛场在前鼠坻后豆糜茗汁胶齿牙饮噉有时对鸡狗入门出门安所之一望寒城渺何有黄沙猎猎吹白杨夕照离离澹枯柳比翼归禽将厥妃长鸣疲马求其偶我今胡乃寡俦侣大泽苍茫独搔首人生有情长若兹三见河清未为寿 

　　○题美人晓睡 

　　天鸡鼓翅东光弄露凝花房碧华重囱练萦烟织水纹湘云楚雨扶残梦双鬟腻亸角枕斜宝靥簟文皴素霞夜妆香冷淡蛾绿黄金等身春不赊一片氷绡束红玉杏梁长丝荡凉旭燕叩珠帘一百回清昼沉沉鏁金屋 

　　○雪后渡横春江是日大风几覆舟 

　　长风划波贝宫裂浪里危樯铷没鹘雪阁山腰澹似云日沉海气昏如月丈夫七尺真鸿毛乃与海若争风涛吾闻古人不吊溺如此之躯何足惜 

　　○碧湖古坟松树歌 

　　碧湖谁家万古宅槭槭阴风聚魂魄长松数本皆异材一本礧砢偏恠特中分两股袽赤虬天半凉苍浮黛色东干横捎溪雨青西干斜通岭云白卑枝夭矫势不回翠葆羽旗寒瑟瑟离奇不受秦帝封舂容未遇华阳识想见悠悠清夜时满地翠涛风激激山精木客互往来素月清阴自终夕牧童割肪日见侵樵夫砺斧寺留迹不知谁为后来者还憩松根坐盘石深山何地无良材上马摩挲三叹息 

　　○王金吾归自武昌以诗见示赋赠 

　　金吾昨鼓南游柁一片帆飞扬子雨浔阳潮水远连吴苍梧云气遥吞楚菲菲澧芷纷可佩的的皋珠光欲吐羡君弱冠执金吾耻与期门佽飞伍朱鬣朝飞柘弹弓红妆夜拥莲花舞名家文彩自葳蕤声华裘马谁能数清时未勒燕山铭掉头便解腰间组艺秫还开南畮田种瓜巳辟东陵圃兴来散迹随所之到处逢迎具宾主我昔清秋发武昌孤篷十日横江雨读君新句按君游历历云山如再覩梦落巴江万里船枕边彷佛呼耶许 

　　○王伯度孝廉还天台歌以赠之并简其季父永叔黄门 

　　君不见黄门任达如中散把臂入林思小阮名理于今对阿戎琅琊子弟多门风羡君总角称悬解弱冠深心托千载兴公早赋赤城霞曼倩长嬉紫泥海鳌戴蓬莱天倒开日射金台烟五彩奏牍南宫未见收玉壶醉击珊瑚钩平生着眼溢溟渤兴来放脚无神州昔年独上章华台七泽冥冥云气来蟠空紫葢岳莲断动地清江巴字回因之鼓柁向三蜀万里汶峨通井络花落阳台晓梦寒缆牵沙雨春衣绿人语时从袅背闻劳歌乍断猿声续翻作流泉三峡音曲里奔涛犹喷洑 【 时以楚蜀游草见示】 君家世主天台山名列琼台双阙间飘然访我子真屿紫芝咫尺同追攀兴阑仍问横江渡离心离思摇江树客散城南旧酒楼明月寒潮送君去回首龙溪忆旧游溪云溪水日悠悠欲作异时磨镜客秪应扶醉过西州 

　　○四明许子长过访以长句见赠奉答一首 

　　四明狂客许子长奕奕神锋自豪爽生平胜具隘九州岛寥廓高踪叶真赏杖藜独拄太华峯莲花翠扑仙人掌坐临碣石望沧海搴裳便欲探方丈北渡黄河下大梁雪残嵩少三花香夷门兔苑蔓芳草空余汴水东汤汤更拟蓬池阮公咏兴怀今古同悲凉雍邱相逢刘侍御词组千秋肝胆露侍御昨剖东瓯符梦里龙湫飞瀑布青钱自买兰叶舠片颿夜发桃花渡主人不少刘真长宾客何如许?度诗萹秀割芙蓉峰酒瓢寒挂珊瑚树余也卜居东涧滨山影野阴青荡人一泓海眼风激激半林日脚松鳞鳞芹丝清醥引深酌潦倒烂熳皆天真林光扶醉送君出绿烟一片春城月坐携余兴步空坛高柳萧萧暝锺歇 

　　○寄李本宁先生 

　　文章得失心自知每从千古论交期谷风雕虎气相感况乃万里同一时峥嵘百代人文会锵金戞玉嘉隆际李侯崛起楚江裔济南吴下神俱废赤霄鸑鷟不世见卿云行天光照地身骑麒麟晻上驰弱冠蓬莱亲谒帝先皇激赏得王褒里□岂必逢杨意藜火宵分太乙光瑶函日抽金匮袐甘泉侍从奏子虚金马回翔儗宾戏酷烈宁同萧艾芳声华坐使椒兰忌乞身几上北阙书掉头载返东山第诸侯齿颊不借人羡君满堂罗众宾骏马鹴裘兑名酒赐金结客家仍贫每为章缝动颜色能令培塿回嶙峋永嘉邦君门弟子白也州民称国士叶飞鄂渚苍梧寒美人娟娟隔秋水青枫萧飒青天高江有兰兮汀有芷世人愿识李侯面贱子它乡复异县玉树琼枝不可攀祥烟甘露何由见尺书往见汉殿凫浮沉宁待衡阳鴈朅来忽枉青霞篇五色灵文玉璀璨华阴赤土雪青泥三尺白虹匣中烂愁深肝胆莽无寄感激悠悠岁将晏嗟余偃卧东海隅席门圭窦羞为儒萧萧环堵蔓荒草青林落日啼封狐长镵归来万壑瞑男呻女吟无斗储掀髯搔首了不顾巡檐挟筴声呜呜有身尚为安邑累学文巳失邯郸趋独行高视愤流俗缅怀夙昔空踟蹰盒州飙轮去不返雪楼遗址埋寒芜古人今人安在哉宁甘七尺随蒿莱青春儗挂洞庭席问奇一棹扁舟回酒香山下足胜事平铺湘水为尊罍浮云送尽崦嵫色狂歌窃弄章华台 

　　○王永叔给事北上 

　　使君饱飧东海霞胸蟠灵气扬天葩掉头不肯住青琐两从华顶营丹砂灵药应逢异人采双阙药炉烱犹在天低石扇瀑千重日射机丝霞五彩题诗搔首问青天乘兴扬颿向沧海海上飞书一问予咲搴瑶草还相待隐囊纱帽傲沧洲花底残棋午未收小史青鞴拂瑶席竹阴方罫流文楸司马承祯诵经处邀予共向云中住万树碧桃空笑人落尽林花未能去闻道浮槎上汉庭临风为谢草堂灵欲知西母千年核试问金门旧岁星 

　　○泊舟兰阴过访胡元瑞孝廉元瑞出示所著诗薮留酌变树园坐客赵心白朱宾凫能为新声酣饮极欢达曙而别 

　　胡郎今是文章伯六洞双溪与精魄芳兰竟体质清羸仙鹤轧云鸣磔磔命今令古惜齿牙倡女和予饶赏激谈深相视欲忘言捧腹笑声高裂帛开尊为我簇芳筵折简比邻来二客阮咸清和紫玉笛吴歈轻按红牙拍垂头倾耳凄心脾沥案沾杯垫巾帻他乡此夕剩为欢一吷乾坤同戏剧愿将余日送杯缶?当何必浮名敝金石夜阑醉问下江船树杪巳看斜汉白 

　　○嘲邵生 

　　邵生躭奇谁得似剔肾雕肝几回死书滛仰画但看天诗癖误行时堕水野夫骨相太瘦生不因索句兼噉名兴来烂若宫莺舌啼作春风满旧京 

　　○饮龙潭背野人家 

　　沙堤几曲缘青溪雨晴石磴清无泥冥冥白日杏花醉寂寂绿阴鸭鵊啼绕门恠石云争耸跨涧古藤沙半拥风来如挟山翠飞泉怒欲翻溪阁动野人为我开新醅瓦罂未倒斜阳催且携风物下山去应待月明飞梦来 

　　○大鹤岭晓发 

　　喔喔鸡声茅屋曙马踏空波梦中渡隔山先听寄风泉过岭转沉烘日雾每逢旧处暗悲辛忽到深林生恐怖何如归采故山薇看妇夜织机中素 

　　○蒲田康孟担游武林四明访徐懋吴屠长卿诸君南下芝田访余于永嘉寻复过武林迟所期客取道白门乞此为赠并简刘海日林叔度余宗汉宗汉尝为孟担序绣佛斋鲤湖纪胜诸草漫及之 

　　壶公康郎真好奇黄须矫若鲜卑儿十年门?卞牗长蓬藋下键著书人未知人伦亦有全椒长独按水弓??落清响潜夫自结度辽知平原雅许柌空赏古风突过黄初前高情远寄青霞上吾家九仙辞人寰九鲤班班去不还康郎揽结抉奇胜路随猿鸟穷飜攀醉向山灵乞灵贶书成直欲藏名山瑶函芝检不自閟词组往往传人间昨来偶作西湖行扬帆更住官奴城广乘居士折风论大涤山人通姓名南行复访芝田宰片帆东下浮沧海火云赭地昼飞沙石林毒雾蒸作霞不妨苔径为君扫浊酒如淮时可賖时无拥篲不堪住兰艭晓发江门树凌歊还就藕花庄残梦尚迷桃叶渡林生作客复经年前日人来飞尺素江东名理思真长方外襟期忆?度 【 时叔度客刘海日许】 野夫乘兴待秋风取醉期君邀笔步 

　　○铸剑斋诗为欧羽明赋 【 羽明欧冶子之后】 

　　越溪竭赤堇裂太一况六金出蛟龙捧垆流綘雪铸成三尺莲花铁含景斜飞明隙月万古不销一匣霜斗牛夜夜沉寒芒去吴入楚咤神物龟纹龙藻开精光触之无声曳霄练水溢寒塘氷乍涣连星错落回陆离■〈火霍〉如太白云中见阴风萧飒吹赤虹秋气淋漓摇紫电吁嗟欧冶久不作玉璏珠函亦零落铅刀牛刀空纷纷千金自赏芙蓉锷欧郎良冶起南海家法犹传几千载金精火德配阴阳手运炉锤酌?宰平分越砥砺锋铓倒挽龙江淬光彩狂来一日三摩挲若为剑舞吾剑歌修怨何心逐游侠要使旗常纪鸿烈尚方乞断佞臣头边庭或衅休屠血价重由来都万户骏马千蹄城十五谷量金珠无足数世间何物气未平座上有人公莫舞春风杨柳黄金丝结束翩翩何所之殷勤为语张公子会合双龙自有时 

　　○十五夜同王伯度丁叔明卢叔度巾山翠微阁踏月 

　　阁有唐任翻题云绝顶高秋生夜凉鹤翻松露滴衣裳前村月照半江水僧在翠微开竹房余旧同王恒叔给事憩此俛仰十五年矣不胜今昔之感 
　　天垂平野横江树城烟漠漠喧春渡桃认刘郎前度来松记任翻旧游处老鹤飜松露滴衣半江明月动岩扉欲携九节卢敖杖共逐辽阳丁令威？ 

　　○骊珠篇答金元玉孝廉 

　　金郎手提三尺莲花铁醉吸天浆双耳热拂拭斫波波为开踏翻海底珊瑚阙排闼适逢赤龙卧寒云不散腥风冽金郎调笑之戏谓蝘蜓王我不爱女五花树亦不爱女千金之禁方女颔者何物能自百宝光用以奉生女莫惜贷女衅剑血?黄左手挽颔右手掣寒光旁溢红髯折玉鳞银甲纷飞雪阿香不及扣其角醉箝两睫何由决天鸡未号夜方午独携神物波中出海客大笑之东月初升日西没二仪正昏闭万象胡昭晰既非三足乌安得波间两明月至今大惑尚不解梦中传梦时能说赤龙欠伸失所图贝宫无色沧溟枯苍蛟?蜃助啾唧阳侯渊客争揶揄便欲蹋云诉真宰屏翳偃蹇宁为駈堕泪还添海波溢古泓寒夜吟呜呜金郎袭以木兰之宝椟褁以身毒之氍毹岂特腾辉照十乘坐令索价倾三都灵蛇万斛黯似上甓社千琲皆如涂骇观日走波斯胡照影夜泣青邱狐宁知至宝不易识宋人掩口方胡卢金生睥睨向何子愿以赠君君藏诸解尔貂褕襜系尔红罗襦翻愁怀宝易为罪即欲纳腹谁能刳还君骊珠三叹息逼眦荧荧犹五色曾闻物产鸿蒙先结胎孕采从无极轩皇失之赤水傍罔象得之旋复失灵山老瞿昙探之在衣裓若存若亡几千载非君之故何由觅吁嗟嗟乎珷夫鱼目充都国陵阳三刖仍题石生安用此为而不自蔽为赫赫胡不弃之无何乡楚人失弓楚人得吁嗟嗟乎万古茫茫同一掷寄谢赤龙毋唶唶 

　　○问棘园为林孺苞文学赋 

　　眼中之园唯半畮云梦荡胸吞八九未论芥子缩须弥别借壸天通小有虫书鸟迹掩三仓金薤琅函抽二酉阶前虬干欲凌云匣底龙文时贯斗林郎抱膝据藜床帻峰倒影天苍苍沧海霞生洞门晓碧窻花落洞阴凉博山之垆沉水香端州古研隃糜光神情萧朗自?畅吟成秀句题绨缃鸟外残虹岭云紫竹中返照茶烟黄闲来手捉白麈尾顾我超超析名理暮名冥冥池上来怳挹烟波几千里君不见?龙蟠勺水郁为四海资威凤隐丹穴烨然千仞仪蓬邱方丈窅何许似君之园胡不宜何以名之名问棘氷雪僊人藐姑射托迹谁云隘一区骑气时能周八极与君拟结逍遥游南溟一鼓垂天翼 

　　○立春日金千仞过宿观梦庵即事 

　　少年逢春恼不彻寻春眼醉春云热何如啼鸟得气先不向春风惜喉舌花满南城一百回草绿东郊二三月当时风态今何之狂焰遇空烧自歇非君之故谁启关茗汁香炉对禅悦半池山影写游云一树梅花滚晴雪聊凭幻化且欢喜未论形骸终变灭林外无愁虎迹深送君出竹门仍门?卞 

　　○归舟至会昌湖遇大风雨作歌 

　　紫芝峯前雨如注天低云压吞江树万马奔涛涧溜悬六龙卷海雷声怒扁舟初出会昌湖六鶂退飞那可渡两涯不辨望欲迷咫尺风波如灎滪双童舞浆颠且僵泄云狼籍难禁当空中斗笠出还没浪底孤篷低复昂一叶浮沈寄微命去留不得翻仓皇眼望前山逐飞电树杪河流时可见柴门渐近剧传呼稚子竹中灯火乱灯前放歌公无渡河百年一日哀乐何多拂衣脱帽浇以酒耳热起舞朱颜酡君不见人心波澜更难测平地虎须高百尺今日下堂昨倾国朝种芝兰暮荆棘拂床且就北囱眠梦破华胥东日白 

　　○金陵卖卜鄢翁 

　　南城老翁身姓鄢城边卖卜十三年神明不关市尘事端策拂龟留数钱衣食无余非不足朝来暮返何翛然为言天晓锺初动郛郭重门窅如洞往来填噎声隆隆日似苍蝇鸣盎瓮阅人阅世春复秋传舍达官几回梦世路浮踪踏雪鸿梦时执有未知空人间腐鼠鸱方吓不满鄢翁一笑中 

　　汲古堂集卷之八 


　　●汲古堂集卷之九 

　　东瓯何白无咎着 

　　七言古体 

　　◆七言古体 

　　何仁银台采芳洲歌 
　　将八天台赠王伯夑 
　　寿故将军王见石翁八十 
　　王蒙秋林障子歌为蔡民部赋 
　　长干客舍集张泰贞将军同罗伯伦江幼清分体得七言古风分韵得秦字即席作 
　　刘别陈公衡驾部时予将有庐江之役 
　　春日大雪同程仲权过集欧阳惟兄弟云住阁限韵即席作时仲权自塞上还 
　　乙未除夕吴皋倩招集浦子冲刘仲伟程仲权彭子木邵道卿罗伯伦胡仲修夜饮达曙各赋七言古体 
　　郧中晓行马上思家 
　　光化汪明府招同刘芝山将军饮城南公署 
　　龙泉观天津桥桥为武当山最胜处 
　　见道傍醮碑偶作 
　　舍身台台在玉虚岩 
　　冯元成大参分守瓯栝志喜时余客大参郧襄署中 
　　湖上再别傅令君 
　　黄生目矐十余年乃携一子从鸣山寺剃落持楞严呪心二年所目忽有见因赠短言 
　　寻天台隐者不值 
　　卧龙潭寻宝玉上人 
　　玉淙歌寿王季贤先生六十 
　　送姚叔乂还吴门叔乂明年六十初度并此为寿 
　　黎从典将军使者自四明来不得一札歌以奉寄并怀旧游诸同好 
　　双虬歌为张孝廉赋 
　　江上逢张邦粹 
　　梦游康乐园歌为郝仲舆黄门赋 
　　松泉篇寄屠田叔 
　　寄龙君御先生 
　　谷日舟次璜塘蒋叔范买鱼作脍 
　　过海坛竹院访徐廷珍明府时明府修鴈山志 
　　为王生题长松瀑布图寿新都鲍翁 
　　送张孝廉计偕北上歌 
　　康裕卿先生孙大甫过宿山房以诗见示俛仰今昔慨然放歌并简季舆 
　　王昭粹舞剑伤足歌 
　　过季舆 
　　同慧如上人游仙都遍历鼎湖峯忘归洞马迹潭诸胜适郑昆岩中丞遣使送酒榼至遂箕踞洞中剧饮沾醉矢口放歌附来使简郑公并寄了成炼师时炼师久客愚公洞南游未还 

　　○何仁银台采芳洲歌 

　　吾家银台富文藻陆沉金马铜龙间长安黄尘昼扑面倒拄手板看青山昨来偶读芳洲记三湘七泽流云气箧里长飞郢雪寒腕中似窃兰台秘蘅皋茝沚虚暎空鹤渚渔梁迥幽意邱壑真堪置此君山水由来属仙吏兴忘鱼鸟故亲人心远市朝堪避世湖上春风忆采芳湖光澹澹春日长曲堰通波连月榭璇台隔水望星廊娈童欲歌齐击汰游女窥人摇佩珰林花落尊酒山禽下笛床柳长拂钓石蒲密隐虹梁虞渊日落天如水宛宛三洲明镜里极浦兰香忆美人中洲草绿思公子公子青袍白马骄一官清世未能抛援琴时奏思归引对客何心赋解嘲他年黄冠谢朝请夜鹤晓■〈犭员〉频引领鉴湖一曲未足夸坐占烟波三万顷僊源深处觅故人千树桃花系孤艇 

　　○将八天台赠王伯夑 

　　赤城城南桃李花白云蒸作青天霞醉眠花下梦归路柳拂春江啼曙鸦江烟冥冥搅离思踏花何处犁眉騧王郎藻思更清发谢庭羣从无高华我岂夷门抱关者君是扶风豪士家日冯文木安南几万轴牙签插文史屏障闲图华顶云茶经试品中泠水狂来抱匣拭鱼肠兴至临池书虿尾叔则清标玉作人?晖丽句霞成绮十日平原醉不辞况对家君好兄弟江花江月故留人春酒春衣将燕喜燕喜朝朝乐事多纷纷宾客日经过双声初度前溪绿百罚难胜金叵罗回首春风石梁道复磵千重漫浩浩惆怅溪头惆怅人思君一夕令人老 

　　○寿故将军王见石翁八十 

　　翁长君启南参戎以琼花介寿卷乞诗曩翁六十初度启南守备广陵养迎署中一时名流类有篇什题曰琼花介寿王元美司寇周公瑕曹子念尤子求诸征君张左虞刘忠父两将军诗歌书画各臻雅致俛仰二十年诸君奄忽澌尽而翁独岿如鲁灵光予披卷慨然题之卷末以应启南之请并以为寿 
　　王翁世冑上轻车少年侠气闻海隅千金不侵楚人诺万钱日付黄公垆美人小史玉不如锦韀珠勒桃花驹曲房银烛红氍毹客醉不知清夜徂兴来一试铜虎符秋风便忆吴淞鲈耳热悲歌击唾壶如意并碎红珊瑚有子豪雄气挥霍三十登坛肘悬鹊忆昔初周花甲年小侯方镇淮南幕寿筵香簇广陵花飙轮稳御扬州鹤千年丹实曼倩桃半部清啇尉迟乐想象风流若可追抚卷襟期宛如昨当时盛事谁揄扬盒州居士琅琊王曹也不忝王之甥瓯吴将军刘与张公瑕书法子求画秇苑词林俱擅场■〈火霍〉焉诸子等流电岿然翁独如灵光回首人间欻廾载寿域还看敞东海世家勋业画麒麟奕叶金绯自光彩耆旧曾无庞老存新知只有何戡在吾闻侠骨通仙真看翁烨烨饶风神驭风欲吸姑山露走马行看碧海尘倘传句曲茅盈诀应有金丹起故人 

　　○王蒙秋林障子歌为蔡民部赋 

　　吴兴山水称老手何物王甥能似舅时名欲压高克明逸驾争駈黄子久使君示我秋林障便觉秋声在堂上鹅溪缣素三尺强邱壑幽深意疏放丹枫瑟瑟霜叶鲜长松落落翠葢圆松间草屋枕绝涧耳根髣髴鸣风昄屋下幽人独箕踞衣冠淳朴神翛然涧流激石石欲裂溅沬吹波卷晴雪隔水山翁独杖藜水上危桥横木末想见盘礴当含毫直駈造化来生绡白帝司秋素娥泣高天黯淡风萧骚使君自是端明裔潇洒南曹称傲吏焚香晏坐拄颊看但见朝来浮爽气吾家鴈荡四百峰胡为久抗风尘容明朝便挂布颿去一辆芒鞋九节筇 

　　○长干客舍集张泰贞将军同罗伯伦江幼清分体得七言古风分韵得秦字即席作 

　　长风猎猎吹荆榛繁霜缟夜氷鳞鳞江南裘索者谁子夜半放歌哀四邻君不见新都都护张伯子荜门长掩南山贫耻逐鸡羣共争食由来龙性真难驯手中不律撼风雨玉钤宝剑埋床尘强项那能媚时贵侔天只合称畸人向予慷慨既有以一夕酒价倾千缗又不见六代三山旧佳丽龙蟠虎踞何嶙峋生王死伯不可问玉食锦衣难具陈墓门萧萧白杨湿飒沓寒雨明积磷穹碑倒薤折屃赑高坟断楚埋麒麟与君对酒直须饮莫言行路多悲辛浪资章甫南走楚空谈揣摩西入秦挟策博塞各有适穷源问渡皆迷津拍浮糟邱足快意会看暖色回青苹落星冈头呼李白与君烂熳寻芳春 

　　○刘别陈公衡驾部时予将有庐江之役 

　　朔风吹雪寒云滃?狐夜渡河氷冻杨子潮声接富春远将越客江扉梦梦断家人夜杼寒小儿未解忆长干女催献岁工刀尺灯下缝衣拭泪看宁知远道客游子短发萧萧皮肉死朝解僧衣始出门夜分佛火方炊黍时从司马乞酒钱寥落风尘少知己司马高义县千秋道广不殊陈太邱橐中月俸给宾客江上未营三畮宅名高争识郑当时缾空自笑陶彭泽此日江干耐别君离心黯黯隔江云三老沙边看风色飓毋横江行不得南征未发石头城北渡尚迷庐子国明发萧条一骑孤酒垆差可慰穷涂羁离若问酬恩事输与鲛人有泣珠 

　　○春日大雪同程仲权过集欧阳惟兄弟云住阁限韵即席作时仲权自塞上还 

　　锺陵积素高巃嵸长干野客裘蒙茸残霙飘瞥散还集清曙不闻萧寺钟飞花渐失梦中路削玉乱迷天畔峯宜城九酝苦无直床头欲解双芙蓉高阳酒徒晓相命因之便发山阴兴杏阁高临北斗杓主人预扫中林径凭高踪目呼大奇河山万里开天镜珠树瑶华烂自披银海烟涛寒不定鴈台雉堞融泠光玉阙璇宫闪余暎黄山程子蓟门还从军愁说车班班层氷未解飞狐道朔气犹冲倒马关空传穆满谣黄竹未见虞庭致白环搔首江南望江北哀歌尽是江南客绝调齐??羽?贝?郢下声妍辞欲据梁园席虚櫩薄晛溜寒澌渐觉林容漏春色春色梅花曲里催一声残夜高楼笛 

　　○乙未除夕吴皋倩招集浦子冲刘仲伟程仲权彭子木邵道卿罗伯伦胡仲修夜饮达曙各赋七言古体 

　　朔风千里吹蓬迹顦悴风尘旧京客泪迸南云梦里家愁见寒江浪头白客乡日月如转圜岁事悠悠复除夕长安道远徒步归入门必忽知何适头颅自笑如秃鹙仆夫向予相对愁怀瑜握瑾自不售燕说郢书谁见求结韈空传汉廷尉拥篲浪语东诸侯身计未成归计晚登台日暮空夷猷风义翩翩吴季子雪里扁舟来下雉俊气欲压江东豪美誉能倾汝南士萧斋日暮张绮筵四方宾从何骈阗海内相怜尽兄弟眼中岂必皆豪贤兽炉凤蜡欲赭夜火树银花争绛天程生匹马来宣府狐裘犹带榆关雨黄山数子叹仳离蠡水彭生感羇旅阖闾浦叟善滑稽胡郎酒酣鸜鹆舞灯前艳曲度吴趋天涯风俗传荆楚浪饮能禁此夜长一掬雄心付千古千古豪华此地多曲池藻馆几经过秦淮未厌金陵气桃叶犹传玉树歌云??岛蜃气幻楼阁野外莺花散绮罗珠襦玉匣何王墓禾黍离离不知处讵闻西陵笳吹音唯见南山松栢树埏扃日落宅?狐华表天寒拳白鹭季鹰小儿差达生身后荣名草头露行行游猎归去来手臂苍鹰逐獐兔 

　　○郧中晓行马上思家 

　　长庚欲堕晨星稀枯杨萧萧风裂肌满地清霜马蹄响半林澹日鸡声微我今胡为此骑马中风狂走尘埃下对面青山不当归忽忆南窻泪如泻 

　　○光化汪明府招同刘芝山将军饮城南公署 

　　天都名士镇仙令清夜张灯酒初命雉堞乌啼碧柳迷锦石凉云动高兴紫髯将军出武威猎缨说剑开心期夷门监者身堪借扶风豪士山可移我亦扁舟下南楚感君意气深相许布衣岂必平原期一夕雄谈足千古酒酣挥手月如霜马踏空壕夜未央蒲帆晓发襄阳路别意相将汉水长 

　　○龙泉观天津桥桥为武当山最胜处 

　　迭磴千盘穷九渡夏木丛云莽回互四垂忽辟芙蓉城一线潜通猿鸟路黄冠肃客坐石桥耳边飒沓鸣风涛卧看飞鸿天影窄峭峰日落争摩霄石气淋漓寒漠漠翠湿虚坛羽衣薄排空似驭碧霞车置身如坐青莲幕玉龙蜕甲架苍烟雄虹含雨吹阴壑夜深月出闻吹笙知有云君下黄鹤 

　　○见道傍醮碑偶作 

　　一从混沌漏元气名山不复藏灵閟万国若狂男女来百里传呼林壑沸口念西方古佛名 【 往来朝礼者齐呼无量寿佛名号】 身朝北极?冥帝朝罢依然下八宫年年修醮昭神功琳璈远近聒松栢旛幢上下排烟空醮毕磨碑题姓氏道傍林林若鳞次泥埋苔蚀纵复横后人砻洗重镌字泰氏之世若禽鸟年不疵疠民不吞吉凶顺逆天之道帝本无心尔何祷乃知末法行权教鼓舞劳来此其效林中奇石日渐稀请看山后山前碑 

　　○舍身台台在玉虚岩 

　　舍身台下髑髅语生为愚人死愚鬼狼籍膏涂野草青模糊血迸颠厓紫不知作俑何年月遂令昧者神其说相传有女思报亲母病愿言代以身身投千仞若飞鸟仙鹤祥云倏围绕金甲天神护送归阿母沉痾寻亦好又言心正无恐怖帝临尔身能尔度下品随生欲界天上根不堕轮回趣贪痴侥幸来乞灵翻令爱死胜爱生岂有金神为呵拥不闻云鹤来将迎妖祥扇惑固难破年年白骨徒纵横昨闻山东尼五步一膜拜撤手下龙头 【 舍身台前一石长丈余横悬深壑上斸成龙形名舍身石】 一命等菅蒯尼乎尼乎何足惜尔也无知自遗贼更教帝惭好生德我来闻此三叹息暮倚栏杆泪沾臆 

　　○冯元成大参分守瓯栝志喜时余客大参郧襄署中 

　　忆昔行吟白门柳首夏扁舟上樊口使君高义薄云天贱子虚凉复何有衙斋三月无所为饱飰即同乡梦期脱畧何如郝从事幕中解咏娵隅诗归计逢秋苦不速异国重逢故园菊宜城九酝复留人风吹汉水葡萄绿大堤月出树如烟骑马还寻萧寺宿往事仍留岘首碑新声无复铜鞮曲使君隼旟移栝苍夜闻起舞真欲狂未论百城望风采且与万壑增辉光楚人遮辙挽不住越人引领歌来暮郧塞云含远别心鼎湖鹤引曾游路 【 仙都鼎湖公旧游处】 紫霄蹔下清微阙更向仙都朝綘节平生作吏典名山信是君身有仙骨早晚孤帆下恶溪石门瀑布吹晴霓谢客题诗遗旧迹迟君共蹑青云梯 

　　○湖上再别傅令君 

　　令君将赴象郡副守之命今以便道归温陵时八月八日也 
　　会昌湖上风烟暮鹢首南飞那可住词组难詶国士心欲别未别空沾襟为吏应知别家久家人远候寒江口明月偏从归路圆到家巳落中秋后郭外何须季子田门前且种陶公柳儿童喜近菊花天宾朋兴洽茱萸酒为欢未几复之官十月炎州尚薄寒鸟道侵云椰树绿猿声啼雨木樨丹雕题猺长遮尘拜自?卑饮夷官立马看圣世易兴周礼乐居人久习汉衣冠况君巳试神明宰宣鬯皇风应有待政成倘念布衣交好寄丹砂向东海 

　　○黄生目矐十余年乃携一子从鸣山寺剃落持楞严呪心二年所目忽有见因赠短言 

　　君岂阿律陀无目亦自见华尽翳根灭众色谁能目??我本具双瞳烂如岩下电但作世间观不见如来面有儿相与话无生眷属同居舍筏城日夕香台疏磬发一根摄尽六根清 

　　○寻天台隐者不值 

　　红泉寒浸一溪花碧霭晴分半岭霞遥逐钟声寻古洞行随樵客到山家山腰日沉万峯紫峭壁摩天去天咫女萝袅袅寂无人唯见溪云闲照水 

　　○卧龙潭寻宝玉上人 

　　大罗山高高百盘芙蓉倚天空翠寒遥想精蓝在空翠屡憩松阴行始至涧静泉香鹿迹交日高花暖莺声醉法门昔共鸟巢参岁宴还栖燕子龛不信白云腥不散耨池下透卧龙潭 

　　○玉淙歌寿王季贤先生六十 

　　我闻琅书洞天三十六十八之天名太玉灵晖耀景光相通谁其主者容成公玉泉淙淙鸣洞底寒如绀雪甘如醴琅琊之真人逍遥玉泉滨饥食玉泉华渴饮玉泉津因号玉淙子缑山子晋为前身璚台璇室郁金堂蕙阁兰櫋文杏梁飞霞倒影暎朝日华葢涵虚浮黛光鸿鴈嗈嗈遵近渚凤皇哕哕闻东厢疏沼斸云分九曲琪树青葱瑶草绿服食无烦华井莲益算何须郦潭菊忆昔攀龙谒紫宸直儤含香称近臣滑稽耻效东方朔调笑宁陪郭舍人为挹天浆酿天酒 【 公旧丞良酝署】 仙掌芙蓉复何有圣主仍称甘露年侍臣曾献南山寿金马春风几虚掷玉洞桃花迟归客沧海还浮贯月槎明河懒问支机石归来重拍容成肩入洞眠云漱玉泉未说蓬莱几清浅仙家直以刦为年 

　　○送姚叔乂还吴门叔乂明年六十初度并此为寿 

　　姚翁老卧鱄诸里画苑骚坛称逸史屏障寒飞笠泽云氷绡碧剪吴江水有时辍吟无酒钱片纸出门詶十千呼儿入市换珍错旋命酒徒罗四筵通州车螫莹于玉惠山雪醥清如泉但愁跋烛夜易旦宁论曲突朝无烟至今不问家人产一室萧然榜?散称诗耻狥众人怜逃名懒挂当时眼自言未讨东南迹鴈荡龙湫每相忆兴来鼓柁下钱塘忽尔扬帆过赤石箐篟惊穿虎豹羣波涛愁触鱼龙国薄游岂必尉陀装胜事颇穷灵运屐明年六十当暮春握有青山家不贫遗世真同祝鸡叟天游自是骖鸾身为君放歌且为寿一尊预荐秋江苹寿筵此目歌此曲应向故乡思故人 

　　○黎从典将军使者自四明来不得一札歌以奉寄并怀旧游诸同好 

　　徤儿昨发桃花渡怪底将军无尺素放浪唯知礼数宽弃捐岂以贤豪故将军夙昔来东瓯腰佩双鞬嘶紫骝是时海宴百不忧将军无事着兜鍪武陵散吏神山俦 【 龙君御】 刘生送宕侠成癖 【 刘忠父】 虬髯剌天瞪两眸与君共结逍遥游中川之上东山头清江百丈吞飞楼兴来汗漫穷冥搜将军身披紫绮裘侍儿玉立韬青鞴丝绳玉瓶泻凉酎莲花银榼行璚羞鳌宫月吐夜复幽鲸吸欲枯沧海流酒酣诗成狂不休便觉一日当千秋嘉会安能每如此雨散云飞各千里嗟予偃蹇卧空山独立苍茫忆知己龙君赐环归夜郎南省犹含鸡舌香刘生巳槁祁连冡面上苔深木成拱君今千骑出东方海日鳞鳞?甲光戈船直欲净穷发雕弧巳见悬扶桑莫论旧事华阳社抚剑忧来不能写亦如揖客重将军莫道曹邱非长者 

　　○双虬歌为张孝廉赋 

　　真华观古松二本轮囷怪特张叔相读书其下题曰双虬予为作歌 
　　容成洞口真华观怪底双虬擘霄汉赤鳞驳藓黛色古苍髯拂地云光乱紫坛兀兀青天高噫气排山声怒号绝顶寒通大罗月空林夜卷沧溟涛昔闻容成公炼药于此处戏摄双龙精化为两松树厌胜曾烦六丁护猛气犹能吐烟雾霜霰年年苦盘攫雷雨时时欲飞去虽云灵物辞斧斤往来谁复知其神细看远势太古色直与华岭争嶙峋黄冠视比沟中断俗眼还同爨下薪张郎见之三叹息撝诃应知鬼神力日摊书卷卧繁阴更扫茅斋倚苍壁忆昨炎天火云赤九陌黄尘行不得我携枕簟一就之怳然置我氷壶侧枝上陵苕百丈垂石根珍草千年碧须臾古玩迷朝夕但觉寒飙生两腋?冥羽葆蔽天黑祝融自此无颜色往年曾宿紫霄宫宫前谡谡多长松大者高撑武当涧小者低压莲花峯一从文皇表?岳卑枝耻列秦官封遭时遇主虽少异抱材负质将无同张郎张郎本奇士男儿变化每如此何不乞鞭容成松鞭之出山从赤龙沛为霖雨徧九野胡为偃蹇山之下功成当效尔祖汉留侯拂褏早从松子游 

　　○江上逢张邦粹 

　　邦粹旧偕朱在明东讨孤屿龙湫之胜俛仰十六载朱君化为异物矣握手道故不胜今昔之感酒畔放歌 
　　忆昔君偕朱十六东寻鴈宕看飞瀑霞巾?巾?登?遥褰海峤青布帆晴挂江烟绿鼓枻因之过石门滩声浖?乕浖?乕间清猿右军遗墨苔应没内史题诗迹尚存邀余共选中川胜千里江山回幽暎鳌脊中天涌月来蜃宫残夜珠光迸仙岩梅雨吹蒙蒙雷潭潜与沧溟通鴈湖以东七十峯紫霄乱插青芙蓉雪城银屋窅无极狂来欲探湫中龙别穿鸟背上天柱更欲蹑云骑彩虹此时逸气如鵰鸮俯瞰尘寰隘寥廓拟逐浮邱访十洲每笑向平夸五岳十六年来一吷中八百峯头残梦觉对尔红颜异昔时看予青鬓应非昨朱生侠骨绣莓苔千古荣名一邱貉荣名寂寞安所之南山石椁亦奚为求仙服药应多误乞令寻砂巳较迟寄愁天上何逼迮人生达命差堪适有钱且付酒家胡醉乡直是华胥国 

　　○梦游康乐园歌为郝仲舆黄门赋 

　　仲舆于康乐里筑园十亩颇极水石之胜命予作图并系此歌 
　　郝侯口谈康乐园舌上云霞时吐吞跂予望之不可见目极千里劳心魂东风吹梦渡江去月色江声汉阳树铁笛吹残黄鹤楼余响鸣呜堕江雾神为马兮凥为轮乘月寻君栖隐处凫山郢上青冥蒙白谷西来相对雄泉光树影閟幽寂桃溪忽转花源通双垞中分天一曲垂杨低拂寒塘绿飞阁凭霄抗紫烟虚亭倚竹锵哀玉平楚苍苍交远埛田家隔水带春星?猿白鹤日相待阁上众山虚翠屏天鸡唤起海底日枕撼松涛吹乍醒醒来拂拭鹅溪绢笔底经营梦中见古堂突兀生眼前黄门拍手奚奴羡康乐昔为永嘉守郝也剖符千载后遗踪往迹空烟薮来者徒悲昔人有空中鸟迹了无定花下归来一壶酒我歌且舞舞且歌去日苦多当奈何拂衣归卧留侯洞洞里青霞许谁共他夜空山一局棋剪烛西囱话残梦 

　　○松泉篇寄屠田叔 

　　秋日游南明山独坐长松瀑布下因忆往岁客燕中集田叔宦邸观王孟端画卷景物依然有契口占奉寄 
　　昨客长安中马头尘蔽天忽逢道傍柳蹔立神泠然故人屠军谘示我九龙山人所画之松泉墨华飘洒意渺绵松阴泉落风涓涓松下二老一袒肩霞襟天逸人耶仙奚奴赤脚抱瓮汲石鼎彷佛生茶烟恨不置身于其侧日与二老相周旋我今真坐松泉下松间一道飞泉挂当时空羡画中人此时翻作人中画呜呼此泉此松随地好胡为乎羁馽风尘老灯前但展图画看闻鸡又踏长安道请君卷画持镜照应有新霜点乌帽 

　　○寄龙君御先生 

　　君不见洛阳贾生才似躁柳下展禽迹近傲乍贤乍佞既无凭半黠半痴聊自笑班超生入玉门关岁星早待金门诏积薪十载未见收执戟一官终不调武陵源上归去来万树桃花绕丹灶 

　　○谷日舟次璜塘蒋叔范买鱼作脍 

　　扁舟夜泊璜塘麋密霰舞空寒裂肌晓闻樯繂响策策邻舫理楫鸡声微腥风逆鼻鱼市近初日倒波光动衣手提赤鲤者谁子斧氷入舟泥没腓丹鳃碧贯柳枝弱锦鳞红溅桃花肥向人掉头若有诉暎水鼓鬐犹欲飞吴娃纤手事刲刳鸾刀缕雪春霏霏试调芍药荐姜桂兴来纵匕无停挥天涯朋旧且为乐风尘回首音书稀酒酣耳热极延眺野阴初霁流晴晖欣逢谷日暖气达农祥有纪无恒饥忽忆吾乡足鱼稻作客经春胡不归烟波钓叟日相待因之梦落沧江矶 

　　○过海坛竹院访徐廷珍明府时明府修鴈山志 

　　城隈别敞招提境一曲峯阴竹千挺沙拥江声佛骨寒井通海眼云根冷由来仙令爱名山歇马时过双树间手拈小品对凉碧隐囊纱帽何萧间亦知褐父悠悠者把臂入林共披写自言作吏苦风尘穷海逢人和弥寡如此清真一使君右军内史更何云山经取次劳铅勘呵护先烦玉局云 

　　○为王生题长松瀑布图寿新都鲍翁 

　　古堂峭壁高摩天中有喷薄飞来泉长松倒挂擘紫烟石萝吐花垂袅袅潭风卷溜疑溅溅平坡稳当松瀑下云霞半壁相新鲜金芝珍草迥幽远更添?鹿崖之颠临流一老神烱然黄山鲍翁无乃似天襟散朗风僊僊昔翁意气当盛年广陵酒暖花满船花底二八弹鹍弓??酒酣词组吐然诺侠游耻干京雒权文心儒行自标格醉墨时洒萄葡笺朅来投老黄山曲入云种药开琼田张仓老去但食乳陆贾归来频击鱻王郎绘图传好事邀余赋寿松泉篇吁嗟此图髣髴在何许将无轩辕宫畔黄山前长松飞瀑日在眼世人苦乏看山缘何如此翁坐盘石北窻静听松风眠不辞诙翁歌此曲吴绡一扫张宾筵 

　　○送张孝廉计偕北上歌 

　　忆昔真龙起潜邸明星煌煌爥南纪中兴贤相属君家千载君臣若鱼水正人在位百邪伏圣主垂衣万邦理貂珰不得干时政阉寺祗合供除使着成成宪垂万年外藩何预刑人权郡国惟行平准法关津自给水衡钱寓内升平六十载吁嗟往事仍骚然蟒衣玉带日相假虎冠纷纷遍天下采珠竭泽泽巳枯凿矿开山山尽赭宁知日月所照临寸地尺天尽王者焚裘却骏贱珍异哲后由来绝妖冶衣冠披系忧履霜父老吞声泪盈把未能指日烹宏羊空忆当时相司马张郎亦洒贾生涕载牍三千随计吏入都咸识孝廉船赐额犹存丞相第匣中宝剑鸣风雷倚天决云云为开反经任势不一试十年锈室胡为哉知君少小鄙章句莫怪山人谈世务射策须凭转日功匡时岂籍凌云赋只今玉烛须调变况遇横流赖舟楫韦门高轨自可继有待后先流奕叶无忝先朝贤相名再光世庙中兴业 

　　○康裕卿先生孙大甫过宿山房以诗见示俛仰今昔慨然放歌并简季舆 

　　昔我弱冠时谒汝大父方称诗汝发未髫受论语空山五夜声吾伊项生结庐近东岭扁舟藜杖同襟期中天忽坼少微霣繐帐夜长■〈犭员〉鹤悲吁嗟往事巳廾载源水重来人代改别院花飞燕垒空古堂草暗螺书在迩闻落魄更伶俜喜见传家尚文彩忆昔尔祖人中豪少从将军刘子高楼船渡海将万艘手掣鲸鲵出飞涛模糊洗血匣宝刀从容草檄含紫毫黑云压波万鬼号灯前笑谈持蟹螫功成长揖不受赏千金立散轻鸿毛结束翩翩游白下耻逐狗屠居幸舍书掩会稽内史名词倾少室山人价紫骝更踏燕昭台骏骨黄金安在哉五侯七贵争拥篲一日声华动九垓归来唯留书一箧死后何烦殉玉匣眼中见汝能缀文地下有知宁悔侠项生巳艾我过壮清时天意容疏放汝来亦足张吾军末觉山林气凋丧沃汝以酒开汝颜煮白石兮云之间闻道宗生留祖画相将长啸入匡山 

　　○王昭粹舞剑伤足歌 

　　王郎宝匣函秋水闪闪桃花髅血紫千年不遇白猿公三尺玉龙匣中死酒酣试舞空庭中槭槭阴风寒击齿须臾迸落伤其趾咄哉书生剑术疏谁谓尔智葵不如尔胡不学万人敌一怒诸侯皆辟易读书千卷耻干谒抱玉无媒还自刖神锋虽利不利尔不若铅刀能补履剑乎剑乎安用此夜半床头雨如注绕匣风雷忽飞去 

　　○过季舆 

　　羡君放达能违俗中岁为园北山麓墙头紫翠峯四垂枕上清寒湖一曲呼尊耳热朱颜酡醉来枕石醒来歌竹同张廌门前密果比羲之帖里多余亦移家近西岭相过有时惟露顶湖中月色醉可赊林下泉声吹易醒我醉欲眠君不留还倩樵风送归艇 

　　○同慧如上人游仙都遍历鼎湖峯忘归洞马迹潭诸胜适郑昆岩中丞遣使送酒榼至遂箕踞洞中剧饮沾醉矢口放歌附来使简郑公并寄了成炼师时炼师久客愚公洞南游未还 

　　五云缥缈仙灵区碧流丹嶂开清都携僧策杖石桥出秋风笑落匡山图溪光碧浸千峯静一柱劖天九霞顶仙掌高檠汉帝盘神丹光浴轩皇鼎河汉斜倾匹练晖日月长亏半规影激激潭风马迹寒冥冥松雨龙髯冷支郎指点探灵异日夕题诗满空翠忘归石上忘归人饱杀烟霞不成醉平头青丝双玉瓶中丞送酒来山城莲花银榼馔黄独枫林石鼎炊青精知君标韵故?朗结屋祁仙几来往行边一现宰官身初衣仍狎名山长愚公洞里春无恙重来便撰卢敖杖更欲南寻葛炼师芒鞵共踏芙蓉嶂 【 时以晚不及寻芙蓉嶂并订后约】 

　　汲古堂集卷之九 


　　●汲古堂集卷之十 

　　东瓯何白无咎着 

　　七言古体 

　　◆七言古体 

　　长夏渡江乘月至罗溪 
　　忆昔 
　　送郑可贞之白下 
　　忆昔行 
　　新都吴献卿久客伯兄参军署中暇日访予三溪草堂秋暮将返黄山歌以为别献卿且订就予卜居故及之 
　　寄林止严令君于郢上林公旧宰永嘉 
　　过废园 
　　醉竹翁歌 
　　大水叹 
　　邯郸行寄广平郡伯刘际明公祖刘公旧以侍御史出守东瓯 
　　寄题四明章长舆竹圃 
　　黄居士以椶鞵见赠 
　　郑昆岩中丞开府榆关遣材官致书见招不果行奉寄一首 
　　夜泊远河闻滩声 
　　方子谦双孙歌时子谦楚游且征诗于李本宁 
　　杨木甫过宿山房醉归堕会昌湖作歌自伤且嘲且舟金师厚拯之不力戏成和章 
　　题郝仲舆给事宝鼎堂歌 
　　后宝鼎堂歌并乞搨欵识古篆见示 
　　客长干除夕前三日旅思作恶程生拉余饮城南酒楼醉归僧寓口号 
　　姜艮峯先生竹梧书院歌 
　　朱翁种菊数百本中有名紫芙蓉者中挺一枝独着黄花咸以为瑞赋此纪事 
　　同高行之将军驾楼舡泛海作 
　　放歌行赠陈太史 
　　和王昭文梦仙歌赠刘卫卿卫卿通古篆印章 
　　黄鹄篇为邦伯蒋公太夫人赋 
　　题遡源纪事卷送李又思孝廉还全椒 
　　雨后行池上读韩昌黎盆池诗戏作 
　　杀君马诗为毛生走死而作也 
　　寄张叔弢别驾 
　　乞王明元临圣教序歌 
　　客中酒尽向林君表乞家酿遂蒙见饷走笔为谢 
　　楚江越吟 
　　夏日过罗峯寺宿 
　　送陈君吁北上并简其尊人良父丈 
　　赤城林孺苞孝廉过访 
　　大水后登瞿溪龙潭作 

　　○长夏渡江乘月至罗溪 

　　火云如??立目攵?倒波赤江鱼掉头鸟拊翼日落羣峯烟翠深水风野色清人襟停舟遥望林烟起稻凉沙路平于砥前村绿树明月来照见隔溪人渡水 

　　○忆昔 

　　忆昔南寻玉虚洞屡渡初从一溪入鸟飞空翠俯可拾人行灏气清堪吸仙翁独坐土室静深深鼻息?龙蛰臼馥舂余大药尘池丹洗罢灵砂汁岩虚微闻空籁生庭空坐使天魔泣我携短绠临九渊万丈幽幽难下汲尘心未尽辄辞归只今梦想嗟何及天际如闻鸾凤音五老峯头高戴笠 

　　○送郑可贞之白下 

　　诸侯宾客纷如麻郑也闭门穷五车稍辞云卧出山去始知大泽多龙蛇金陵佳丽人文薮秦淮明月长千酒怀古逢人共赋诗颔下骊珠在君手 

　　○忆昔行 

　　忆昔十八二十时落魄无家颇豪纵擘云金鳷俊莫羁嘶风边马狂难控击钵千言犹恨迟当杯百罚宁辞痛赤脚晨登天柱峯大雪夜寻梅雨洞隔林虎豹正啼饥酒气淋漓色不动衰迟忽逐鬓丝来风颠渐倩年光送北窻邱壑稳高眠中林笋??厥宜清供佛火荧荧冥道机金磬泠泠过禅诵闲来忽忆往所为抚景惊心还自讼霜飞水落理固然不信酰鸡尚迷瓮哀乐无令儿辈知曝背前轩续残梦 

　　○新都吴献卿久客伯兄参军署中暇日访予三溪草堂秋暮将返黄山歌以为别献卿且订就予卜居故及之 

　　布帆春水渐江路君到鹿城春巳暮落叶频惊官舍秋归梦摇摇悬海树伯氏之官江上郭喜奉连枝慰离索得句频临春草池看山不出莲花幕而兄颇念客计贫爱弟应怜宦游薄松醪稍可给官厨禄米祇堪供海错兴来忽买兰叶舟高情爱我林塘幽双溪绕屋月窥枕万竹埽天风满楼起按繁音叶吴曲更翻急调扬齐讴耳热呜呜不知曙鸡鸣村巷晨光浮云日荧荧亚桐叶池上微风动乌帢紫缬初装瘗鹤铭白麻试搨来禽帖或写南唐小错刀便觉湘烟流素箑 【 献卿豪酒善讴箧中多法书名画】 更羡吾乡土风好污邪万顷繁秔稻雨绿桑麻野色昏霜黄橘柚湖光皛卖药宜开韩伯奁种鱼欲垒朱公岛不辞千里可浮家愿分一壑从吾老故园旧在黄山边倏来话别心茫然归期须落渚鸿后游情好发江梅前为君且卜安道宅春风早税东皋田 

　　○寄林止严令君于郢上林公旧宰永嘉 

　　忆昔飞凫向东越花满清江照明月今日鸣琴入郢中风拂朱丝流白雪白雪操余忆赏音越江明月怅同心愿随明月南之郢来照夫君膝上琴 

　　○过废园 

　　重门无客春仍到寂寞池花闲自笑亭台斜塌狐兔骄草木怒生禽鸟傲更闻天阴月黑时么火青荧鬼车叫君不见梓泽梁园鉏作田牛背笛声送残照 

　　○醉竹翁歌 

　　醉翁宅近仙山麓万个琅玕写寒绿影浸微波漠漠烟清谐远涧萧萧玉鼻观香通薝卜林神期雅爱篔筜谷伊人古貌足相当此君高韵能超俗闲携璚笛石上叫或把琅书林下读雨残返照生白虹天远流云送黄鹄桂牗凉阴梦乍醒瓦鼎素涛茶正熟恨无子猷共欣赏忽有羊求来剥啄酒倾缥瓮只旧醅饭裹青荷惟脱粟鹤发从欹紫箨冠世情聊付文楸局出林渐见龙孙长啄实应看凤雏宿从教物色来菰芦何似诗人咏淇澳我欲从君选钓竿岁暮频来就林屋 

　　○大水叹 

　　丁未岁自五月不雨至闰六月廿八日大雨彻五日夜不止水暴溢一城为壑昆阳三港间居民溺死以千计至有母子相抱浮尸于江者是岁新都黟县及姑蔑间罹患尤惨 
　　君不见水畆夜掣铁柱飞淮锁囓断无支祁鞭龙駈蜄扇溟渤欲空南国填蛟螭阿香使者诃不止赤电无光鼓声死长风拔木雨翻盆一望千村唯白水近闻昆阳半为沼北港居民净如埽丽玉箜篌怨不还曹娥魂魄空相抱野夫独立山之阿呼天迸泪空滂沱巳失旌阳第三剑龙乎蛟乎奈尔何 

　　○邯郸行寄广平郡伯刘际明公祖刘公旧以侍御史出守东瓯 

　　君不闻平原君当时幸舍客如云鲁连岂是有求者谈笑抵掌却秦军平原置酒起为寿堂中上客徒纷纷太行东走邯郸野秋风日暮漳河泻往事空悲珠履尘行人怅望藂台下千秋复有广平公五花骢马高缠鬉借名不倚诸侯贵下士能高侠烈风白日放衙无俗驾焚香散帙多清暇东阁寒梅北地春西园明月南皮夜东阁西园剩胜游可能无梦忆并州南来倘倩随阳鴈丽藻先传东海头 

　　○寄题四明章长舆竹圃 

　　章郎谢客门长阖不令俗物当眉目?夹手种篔筜千挺余日对此君惟拄颊口?卣然清啸倚胡床飒尔泠风爽乌帢凉霏不散白日静碧云忽堕空阴合茶烟横拂紫琼琴花气微熏青李帖夕光练练素月生照见荧荧垂露叶萤飞骤闻山雨来鹤鸣远与风泉答幽踪不遣右军知远躅未妨高士蹑杖藜柘屐我能寻欲具蛟门浮海楫 

　　○黄居士以椶鞵见赠 

　　木鱼初绽犀皮老良工织屦轻于缟叶县徒夸赐履奇香山未觉飞云好道人赠我良足珍着令邱壑回嶙峋松间雅称罽宾衲隶边忽暎华阳巾傍人问我者谁氏东林居士无怀民与君共礼须弥座步步莲花尘不涴他年携此向西行葱岭相逢指归路 

　　○郑昆岩中丞开府榆关遣材官致书见招不果行奉寄一首 

　　延川中丞飞尺书趣秣我马膏我车我欲从之不可得侧身西望空踌躇开函怳若度沙碛黄沙滚滚长天碧穹庐毳帐接穷荒幕府凭高临漠北鵰边云色翟城寒雁外河流秦塞白千烽掩月夜行边万骑嘶风朝献馘词客谁镌班掾铭中军自草陈琳檄此时置酒清宁台 【 时筑清宁台成寄示台上诸作】 银罂豹血倾金罍鳞鳞宝甲戞寒日渊渊金鼓殷春雷幽州壮士尽豪儁陇西飞将俱雄材终南泰华倚天紫北风吹雪关中来猎缨四顾何雄哉知君夙尚标林壑鼎湖白鹿芝田鹤碁墅难藏谢傅名谷城终试黄公略神仙将相一流人功成便合先抽身他年共抱九仙骨琼玉台前觐玉宸 

　　○夜泊远河闻滩声 

　　中宵肺病恒无寐客枕滩声静逾厉忽忆山囱石涧秋酒醒悞疑风雨至乃知哀乐逐境生何事同听不同思 

　　○方子谦双孙歌时子谦楚游且征诗于李本宁 

　　宁馨孪生尽英物天骨巉岩气遒逸月生海底媚双珠云剖昆邱莹联壁神驹初浴渥洼波坐失骅骝一万匹阿翁含饴花下戏文簟斜光花满地向人解作吾伊声挟书亦辩之无字一栖两雄世巳稀伯也觥觥食牛气 【 子谦长孙亦英物】 君不见徐卿二子生绝奇杜公诗中如见之君家两孙更奇绝眼前安得如公诗早晚扁舟过郢水须乞作歌人姓 【 用李长吉赠唐儿语】 乞诗足继杜公后君与徐卿同不朽 

　　○杨木甫过宿山房醉归堕会昌湖作歌自伤且嘲且舟金师厚拯之不力戏成和章 

　　君不见丽玉箜篌声正哀公无渡河归去来又不见吕梁悬流空荡潏丈人蹈波与波出得全于天复全酒何人濡身且濡首弃之者谁如敝帚一昨杨郎棹晚风耳热扣舟??明月中翻然撞入冯夷宫醉眼模糊不知处解衣欲卷氷绡卧脱巾便挂珊瑚树调笑灵妃頩薄怒歌翻地轴百川注贝阙峩峩欹欲仆赤龙磨牙撼铜柱秋闻主者麾之去水面仍烦老鼋送登岸欠伸窅疑梦似云扶出老明经且尽黄虀三百瓮呜呼似君之狂投之龙宫尚不受何恠乎眼前无援手人生吊贺亦何常且再向花前啾大斗 

　　○题郝仲舆给事宝鼎堂歌 

　　郢上土人耕于野得二鼎焉一圜一方光怪■〈火翕〉赩三代时物也仲舆购得之颜其堂曰宝鼎乞余作歌 
　　土人晓耕平碧中蓬蓬金英生白虹斸地三尺得双鼎出土射人光烱烱阳圜阴方各殊制芬郁轮囷章采备空青的砾烂烛银雷纹宛转流云气逼眦初疑七宝成翠珉光恠珊瑚碎巧倕龁指饕示贪比象镂形昭厥义谛观铭字不可辨微见虫鱼留欵识神物欲出良有时沉薶千载宁容閟世人空按宣和图后生惊见先王器鬼诃神守川效珍天祚休明方告瑞郝侯得之喜欲狂遂以宝鼎颜其堂正冠拂拭不敢亵时分芝火焚名香尊匜卣鬲夙所好坐令索莫无精光譬彼氷蟾出天汉累累列宿收寒芒平生好古癖良巳似若天为医膏肓一官弃置何足道照乘连城非论宝家人日午告绝粮赤手摩挲那得饱君不见　恶少封侯狗盗雄范金鼎耳邀殊功 

　　○后宝鼎堂歌并乞搨欵识古篆见示 

　　郝侯乞我宝鼎歌恨未身登宝鼎堂一摩神物共嗟赏冀若髣髴游轩唐先王采金度典则比象制物通神明 【 叶】 鼒彝鈛鬲状非一形或大小随圜方媚祗荐庙赉勋烈所贵明德昭馨香形镌夔龙间饕餮文勒虫鱼参史仓神凝志壹费琱镂宁为后世开滛荒颂铭烱戒准谟训告成表瑞垂无疆吁嗟世降礼乐废颓波泛滥畴能坊康瓠瓦缶日充御黄锺丹甑同沦亡宣和之间颇崇古欲借文具为铺张君臣醟乐祸乱作内府珍玩归膻乡幸存遗谱布贞枣幕奇搨异留缣缃乍可按图索神骏或如爱礼存饩羊古文历代日孳乳变化出入争毫芒大临 【 吕】 永叔 【 欧阳】 集古录尚功 【 薛】 欵识差周详搜罗断简出金石刷剔泐本传琳琅螺书龙画发衡岳鸾翔凤翥搜岐阳我生好古亦成癖披索寝食时俱忘眼中之堂若可见中夜西望空彷徨我侯此鼎岂世出地不爱宝天呈祥吉蠲亟宜告宗庙更用十袭深珍藏玩物溺志古所慎愿侯肃穆如持盈 【 叶】 况侯苗裔出神圣永保子孙宜寿昌本支百世庆余泽相将汉水同灵长 

　　○客长干除夕前三日旅思作恶程生拉余饮城南酒楼醉归僧寓口号 

　　客中送客仍为客日日思归归未得我独胡为淹此留空囊难具东行舟程生同客百不忧为我呼酒城南楼不辞醉倒长干里醉眼迷离天似水踏马还寻萧寺来灯影香尘如梦里忽听吴儿歌竹枝依旧愁同未醉时 

　　○姜艮峯先生竹梧书院歌 

　　华葢峯前旧书屋绕屋高梧暎深竹编摩上下数千年图藉纵横三万牍金石琳琅差甲乙月露风云费标目象胥稗史每连床海志山经动兼轴装潢未觉万谷尽缮写巳看千兔秃先生兀傲盘其间瀺灂古今笥为腹梧坪月转寤以歌竹坞风生行且读水面鱼来杏粥香亭皋鹤去茶烟绿兴至临池自挥洒盎盎松煤涨洮玉古隶远法师宜官小篆近传韩择木狻猊抉石势腾掷龟鳖饮江形瑟缩一区故自足千秋未解人间有翻覆君不见平泉与金谷不贮缣缃贮琴筑绮罗花石委荆榛夕照荒烟下樵牧又不见李渤书堂留白鹿青莲亦在山之曲君庐突兀共岿然一笑浮荣如转烛伊余汲古乏修绠俛仰遗风企前躅我所思兮意不忘彼有人兮邻可卜相期问字过?亭稍待山瓢酒初熟 

　　○朱翁种菊数百本中有名紫芙蓉者中挺一枝独着黄花咸以为瑞赋此纪事 

　　朱翁种菊数百本满堂烂烂明朝霞一本骈枝分二色遂令见者咸咨嗟怳如丹鼎中文火抽黄芽又如綘宫里紫气腾金华农经服食首称此轻身益算非浮夸南阳甘谷岂无本东海仙枣空如瓜愿翁采掇入灵药不烦辛苦营丹砂平生我亦好奇者来看一日门三挝摘英泛酒慕元亮绕花索句同刘叉为翁更续彭城谱欲令好事传无涯君不见名园岂乏一万本欹烟浥露空交加己教绣闼护青幕更遣锦屏园绛纱晓霜嬴得美人护双双红袖低相遮那得灵荄有如此新罗龙脑徒纷葩于乎醴泉芝草岂择地余亦归来处士家 

　　○同高行之将军驾楼舡泛海作 

　　霞光倒海半天赤苍苍海色?于漆潮吞欲断不断山浪吐将沉未沉日侍儿闲王?大小忽雷狂客吟操银不律遥闻金鼓呥舡回采得江瑶佐崖蜜 

　　○放歌行赠陈太史 

　　君不见陈孟公豪气尽倾三辅雄开尊投辖凑宾从五侯七贵争趋风又不见眼中陈太史风流儁爽将无同忆昔抽书开虎观日斜下直麒麟殿门前车骑集如云堂上歌钟夜张燕碧梧锦石高云凉花扑金尊琥珀光铜盘红烛夜方午飞爵腾觚殊未央赋成对客夸鹦鹉酒尽呼儿典鹔鹴逸思豪情每如此须臾日上觚棱紫黄门飞鞚催宣麻酒湿宫袍呼不起醉眼迷离趣着冠还如李白直金銮宁独填词邀睿赏巳看飞檄走呼韩蛾眉忽与流言会碧山剩有藏书地一曲西湖即鉴湖万顷酦醅千日醉忽忆中天秀华顶人外襟期有宗炳飞流晓涨石梁桥霁雪夜明艮地岭 【 太史同宗山人游天台阻雪银地岭精舍十余日】 乘兴仍为鴈荡行旧题残墨锦苔生春帆一帧挂海色霞标倒影连东瀛夙昔心期欣把臂历落嵚崎自风致东山丝竹寄沉冥谁言谢傅终忘世腰下银鱼不用焚垆头酒绿未辞醺爱客长怜北海相酣歌且就左阿君 

　　○和王昭文梦仙歌赠刘卫卿卫卿通古篆印章 

　　子晋轧云吹玉笙天风忽送升天行似闻昨者放僊子倘是当时徐佐卿我爱刘郎有灵气曾经分治芙蓉城偶然调笑迕上帝骑鹤飘飖辞玉京虽向人间称放逐尚赐黄山作汤沭芝田术畛浴丹池坐领僊源三十六琅函一编太上书变化孳乳皆虫鱼误逐浮名向尘土素心遂与云霞疏赤日黄埃苦饥渴复向东来饮溟渤太玉楼头一遇君醉上华峯擥明月黄山山中人欲归石洞龙章半漫灭晞君发兮濯君缨一歃温泉蜕尘骨 

　　○黄鹄篇为邦伯蒋公太夫人赋 

　　考洪钟斟大斗堂上双尊寿贞母母也两髦今白首将炙者谁东海守四座且莫諠听仆黄鹄篇黄鹄昔栖闽海滨宛宛比羽嬉青云一朝羽翼中乘分■〈衤离〉褷抱影求其羣秉性耿介谁与伦翼拊六翮雏口衔五色文将雏毣毣文五色托义比之贞母德大夫英英万夫特昔为尚书郎今为二千石纶綍煌煌紫泥赩三命女宗天所锡东方千骑居上头隼旟孑孑来南州分疆楚服今诸侯 【 时邦伯擢江右宪长】 侯拜稽首扬君休毋尝君羹食君禄永锡尔类昌尔族卑母长年绥母福试听丝歌按黄鹄 

　　○题遡源纪事卷送李又思孝廉还全椒 

　　又思始祖为乐成人高皇帝定鼎金陵以良家子从军隶龙骧卫籍至三世祖某公者从征西洋累功袭百户侯食采全椒遂为全椒人至又思且十世矣又思东归埽墓邑人高其义赠诗累数十篇援笔赋此以附末简 
　　忆昔高皇造中?手挥天戈扫羣竖百灵景铄六龙飞三辅良家尽英武李公发迹东海隅浴铁前駈备行伍功成仍隶羽林军壮士悲歌激暮云陇西将种起三世还从绝域邀殊勋世延赐食全椒户七叶承貂作疆土滁阳遥望海困云人间几失城南谱闻孙君似金闺彦未论南金与东箭策名生际右文朝赋声巳压灵光殿一棹飘然访故乡瓯江淮水泽灵长越吟楚奏须臾事谁似百年能不忘沐箫台下墓门道马鬣凄迷没烟草残碑剥落烱不磨四朝黄发存遗老 【 又思曾大父曾来会修家乘而去】 物色相看喜复惊遡源按牒殊分明灵钟冥应岂徒尔重为十世修宗盟嗟吁何人不忘故只今萝附皆浮慕一朝赫奕登要津托体同根等行路知君高义薄千秋况复时标第一流他年鹊化黄金印载见天开忠孝侯 

　　○雨后行池上读韩昌黎盆池诗戏作 

　　朝往观沧溟荒荒渺予目道逢夸父如渴虹俯饮仅得当一掬暮往观昆仑巑岏趼予足上有韩终与子乔对博不能容五木世人闻此笑且姗予亦归来聊闭关试弄盆池一拳石居然山海苍茫间老翁依旧是童儿欲语世人殊不知 

　　○杀君马诗为毛生走死而作也 

　　杀君马路傍儿君马何所之君马向东驰青丝为君络黄金为君羁败君之驾君讵知神不舍而当告谁我纵邀君亦奚为口燥唇干不能追吁嗟嗟兮我心悲 

　　○寄张叔弢别驾 

　　岁在乙未予有武林之役甫登岸有轻舆东来甚迅予意舆中人类叔弢方属疑似不暇诘也及入城晤黎从典将军乃知向所见者即叔弢也亟遣讯江上舟巳遄发嗣叔弢释褐仕路不相闻问垂二十年兹因僧卧云为书邮口占奉寄 
　　昔上钱塘甫登岸层涛如山秋向半手持方曲大道傍斜日隔尘人影乱轺车蹴蹋从东来掩暎青油隔疏幔车中白晳是邪非髣髴还疑故人面晚过黎生借问君知尔乘车向江畔可堪相失在须臾咫尺盈盈不相见平头走觅孝廉船巳报帆开疾于箭桐江云尽片月来目断南天泪如霰风尘回首阻升沉廿载流光激飞电闻君载剖铜虎符兴托莼鲈即投传陶潜种菊凡几丛李谧拥书盈万卷浮名于我复何营美酒向人殊可恋予归亦罢梁苑游畏路转怜秦士贱闲同野老纪岁时耻学文园草封禅知君高卧天姥山偶因小朗书筒便朗公南还有报章令余长价蒲葵扇 

　　○乞王明元临圣教序歌 

　　兰亭匣殉昭陵土宋搨唐摹窅难覩陕右犹存三藏碑断壁残珪差近古登登摩本日失真珊瑚半折春螽股今人爱肉不爱筋鱼目墨猪方溷珍千金骏骨失之瘦似君那得宜今人喜君谑浪语机警书苑骖驔蹑流景谁言文弱不胜衣运腕居然力扛鼎怀仁集古独沉滛兴到神融撒畦町笔端内擫颇森严稍觉龙渊露铦颖翻笑天将寿此翁一病十年尘事屏承蜩贯虱老益工卧被画穿臻妙境平生吾亦爱临池自笑钝指真如椎昆仑本领惑故习邯郸匍匐愁多歧一幅吴笺莹于雪墨渖烦君时一泼卧看不独三日余要借金丹蜕凡骨 

　　○客中酒尽向林君表乞家酿遂蒙见饷走笔为谢 

　　去年酒价倾百缗酒徒侠客来如云竹堂醉卧月过午鹤戞柳风吹宿曛今年客里少涓滴谁为老面开生色马蹄踏踏醒向人卧壁羞称五侯客闻君能咏谢公诗拍浮亦有高阳池鼻根自笑不如蝶邻有香醪今始知青丝银榼忽相送巳判令宵稳归梦明朝不遣长须来须防毕老眠春瓮 

　　○楚江越吟 

　　楚江越人愁少眠切切波□闻古丝凭风吹梦故乡去买醉乞眠抛绿钱惝怳如云帝子降沙碧苹青渺余望霞绡半剪湘潭烟天低翠织横秋峷楚魂裔裔欝未消越人击榜歌劳劳越人魂逐楚魂逝更倩楚人歌大招 

　　○夏日过罗峯寺宿 

　　遥识孤松到岭平神先目往身为轻峯回精舍嵌山腹绕殿涧泉深竹鸣莲台辉暎佛像好心空境寂名香清禅房饭罢具汤沐披襟习习凉风生晚来月出贮一壑泉光树影涵虚明谈深起就古堂宿僧过石郎闻履声 

　　○送陈君吁北上并简其尊人良父丈 

　　天驹汗血先超羣五花欲就龙为文秣燕刷越若旦暮歕沙蹑景嘶青云君才跅???亦千里缀赋填词如振绮趿屩将寻碣石宫破琴定躁宣阳市只今举子须制科袖里三都一杯水翘材无复汉平津行卷须干秦博士而翁青眼望吾子眼中之人吾亦尔宁亲况近苦寒月应念家园久离别倘忆沧浪旧钓游梦落氷壸湖上雪 

　　○赤城林孺苞孝廉过访 

　　予曩游天台得交孺苞乃祖初阳先生时予客王恒叔白龙溪别业文酒相过从皆一时名士俛仰今昔慨然成篇 
　　昔携绿玉杖狂蹑青云梯朝辞白鹿洞夜宿白龙溪一时过从三数公赤霞照海城为空共揽琼台两峯雪瑶花散落沧溟东云有初阳子手携双玉童按节嘘音八霄汉新声七犯翻■〈王灵〉珑帘霜凄凄动寒色涧花漠漠摇春风微云清夜度银浦华月中天流彩虹野人于此兴不浅起按渔阳声坎坎王郎耳热眼花落醉向龙溪探龙颔 【 时初阳携驹豹两歌儿过访王苍峯文学醉堕溪水中】 回首频惊岁月深袖中尺素十年心墓门宰树冷松栢邻笛悲风散竹林翩翩有客来孤屿问之初阳乃其祖居然修刺向通家曾说射游同大父君今六翮连青云俊气高标凌紫氛访旧未忘屠钓者忘机仍狎鹭鸥羣只今贵游耻章掖宾朋高葢徒缤纷夜深感旧同悲辛古人意气非今人嗟嗟乎林生无与伦嗟嗟乎林生为尔放歌涕泗沾衣巾 

　　○大水后登瞿溪龙潭作 

　　石潭风叶寒相语中有神龙蟠水府白昼微嘘一缕云下方忽散千林雨吾闻时政一失宜感召旱涝还因之昨者昆阳千人化鱼鳖父老干今眼流血 

　　汲古堂集卷之十 


　　●汲古堂集卷之十一 

　　东瓯何白无咎着 

　　七言古体 

　　◆七言古体 

　　江梅引 
　　石门夜泊 
　　色波楼歌赠郑孟仁 
　　鼎湖四老歌为李铁城大参竹峯冶沙鸿胪旭山中丞赋 
　　春雪篇遥寄郑中丞时二月上旬兰阴道上作 
　　同郑中丞李督护游雄石峡 
　　甲辰仲秋初度郑中丞置酒清宁台为予寿醉后拟杜公七歌时予客中丞榆林幕中 
　　寒夜张大将军招饮是夕托宿西馆 
　　赠杜日章冠军 
　　刘奕世文学以诗见投奉答一首 
　　雪霁偕邵不朋汪鼎父登清宁台忽忆故山往年同杨汝建王季法雪中过仙岩寺访秀公俛仰今昔忽历年所感旧述怀慨然有作并呈中丞郑公用不朋三字韵 
　　三川过杜拾遗故宅 
　　送方子谦往太原赴李本宁大参之约时大参序子谦所辑韵会小补成 
　　过陈鼎卿旧居有感 
　　赠霞源兄五十 
　　题秋浦烟客图送舒仲符还池阳 
　　哭梁进父 
　　荅程相如将军 
　　鴈荡山歌寿项叔定 
　　李睿司文学太古堂歌 
　　吴将军歌赠吴大猷中坚 
　　赠虞宗父丈 
　　赠王昭敬文学 
　　憩灵峯洞饮寺僧新烹龙湫顶新茶因忆岁在壬寅予集茅孝若斋中遍试松萝虎邱洞山诸茶品遂作歌寄怀孝若 

　　○江梅引 

　　万历甲辰上元后一日赴榆林舟泊高冈徘徊月下梅花遂深离索之感用赋兹篇 
　　江梅的皪吹晴雪独树亭亭暎江月不因空谷损风神似为征人惜离别别恨初禁此夜长云津烟舸即它乡遥怜故国花如霰深闭重门月似霜高阁参横斜照影疏囱风过暗吹香吹香照影摇残梦忽惊着曙啼么凤鸳被棱生玉露寒蛟氷朝合银缾冻可怜江树远含情可惜河桥不相送折赠宁知塞北春调音未解江南弄江南塞北隔风烟春信难教驿使传碎叶城头频破月贺兰山下易经年黄沙碛裹无春色谁觅寒梅访消息却月凌风秪自吟连枝并蒂空相忆故国花开忆故人翻怜荡子远从军秪应醉听边城笛一曲梅花马上闻 

　　○石门夜泊 

　　春波瑟瑟平林夕隔水洞日纔咫尺长飙卷树峡出云素月流天江动石客帆残夜近泉声如此烟波倍系情容易清秋归路熟只愁明水恶尘缨 

　　○色波楼歌赠郑孟仁 

　　风流吾爱冲涵子挥麈超超吐名理仙人元自好楼居标韵翛然对山水何似长康盘礴余画出幼舆邱壑里我来十日兴未穷石床残夜尘梦空霜钟断续流溪风羣峰横黛紫霄半千家浴翠青莲中徐看杲杲日出东万颖赤光生彩虹须臾日高远天净隔水松杉回幽暎鸥鹭回翔点翠屏云霞上下摇明镜交囱文练散都梁芳樾繁阴湿缥缃句就开尊呼大白情忘展簟拂流黄矶头日暝钓丝卷花下舟移水宴张吹紫箫兮弄明月石濑溅溅动烟雪浮桥似泛客星槎银汉微茫珠斗没君不见临春结绮空华缛回首荒台走麋鹿画阁俄随蜃气销舞羣唯倩莺花续何如此楼山之阿攀丛桂兮长婆娑弱流九万若咫尺玉京十二空峨嵯洞中日月非人世一局千年巳烂柯 

　　○鼎湖四老歌为李铁城大参竹峯冶沙鸿胪旭山中丞赋 

　　鼎湖岝山?客卑崆峒玉台旸谷摩高空龙髯乌号事怳惚至今尚有轩辕宫千秋真气閟丹壑五夜灵光浮赤虹灵光真气得如此厚地蟠根有仙李君家兄弟住清都华冑遥传周柱史铁城先生神烱然风髯雪貌疑飞僊矫矫黄鹄横苍烟次公扫轨秉嘉尚游心结志羲皇上一官五斗懒折腰碧水丹山自?畅叔也才誉倾雕龙床头未试双芙蓉幽芬清滋百畮蕙远韵响度千崖松旭山中丞本人杰出处超超表风节堕泪犹存淮水碑孤标高暎龙山雪一堂鹤发行飘萧白社青林日见邀何必商颜传绮皓似从霄汉挹松乔??卩仙丹灶留遗迹无事重泥炼金液还于圣代激清风岂特山林借标格山静浑如太古时人闲课鹿种琼芝洞中宝箓风雷护花下棋枰日月迟余爱名山事幽讨深夜过从倾素抱明朝惆怅别鸾骖风尘回首滁阳道安用淮南访八公聊向鼎湖歌四老 

　　○春雪篇遥寄郑中丞时二月上旬兰阴道上作 

　　春澌融日溜春声客路韶光感客情梅风暖度嫌貂重陌草晴熏觉马轻畹泛崇光初转蕙谷迎淑气欲催莺忽看云色朝来变冻雨鸣林半成霰冱阴低合暮天垂飞霙乱逐回飙旋脉脉盈盈疏复斜凝寒积素密还遮柳梯不分先飞絮梨萼俄惊早吐花平接璚田银作海光分瑶水玉为沙数点残更津口鼓一声横笛梦中家家园知不远回首音尘断忽忆去年春飞雪中宵满帘褰圆?巾?登?月蒙蒙径亚珠林花纂纂此日征人忆故乡此时对雪念他方来年抚景增离思两地相望各断肠肠断江南客行行殊未息何处是边城问程初计驿光禄塞前冻未消赫连台下寒应积独伴青春万里行不知何日到金明中军巳幸从神武仆射真堪托弟兄定知郢雪流高倡散作春风满翟城 

　　○同郑中丞李督护游雄石峡 

　　赤峡崚嶒摩碧空横厓凿翠开琳宫两山垂合忽中断天辟重关相对雄涧流百折日东注盘涡转毂风雷怒云生榆塞接汉关日悬驼岭低秦树秦树汉关万里心凭高眺远一披襟英雄割据空尘土辞赋悲凉自古今清时幸际烽烟净暇日尊罍此乘兴翠幔还从初地张石坛宝树午阴凉葡萄酒泻莲花榼豹血寒凝马乳香秃衫小队催歌舞南部吴歈出新谱重译齐翻敕勒歌掺挝更按渔阳鼓徤儿角技校前分万马嘶风日欲曛试控绿弓??开满月笑看惊隼落青云乐方巳殚军中戏卤簿传啾引归骑冉冉行尘拥去旌微微纤月扶残醉回看飞磴转冥冥峡色烟光晚故青况是单于初欵塞天留片石待新铭 

　　○甲辰仲秋初度郑中丞置酒清宁台为予寿醉后拟杜公七歌时予客中丞榆林幕中 

　　今夕何夕秋当半我母生儿日初旦儿生堕地逢百罹腼面人间贫且贱哀哀何以报劬劳四十三年如激电风尘不驻游子颜梦魂渐失慈闱面呜呼一歌兮涕泗滂北风吹作寒天霜 
　　长铗长铗蒯作缑远游万里凌清秋故人开府当延州北折日逐西渠投当户角崩羽书少日为高会城东楼柳营壮士散金甲青天洗马芹河流岂无婉婉幕中画舌卷入喉安事筹呜呼二歌兮歌激烈夜闻霜角头成雪 
　　有墓有墓添僊 【 地名】 湾不封不树依孱颜昔当负土苦寒月十指欲堕层氷间游子逢秋感霜露岩松林栢谁翻攀黄狐竖毛跳风草老乌呌月愁空山呜呼三歌兮渺何在目送飞云向东海 
　　有兄有兄老无嫂面似死灰皮肉槁兄虽无子弟有儿天道何曾孤伯道前月人来不得书当飧投七忧心捣恐成永诀恨无穷草头朝露谁能保鸣呼四歌兮飒以凄鴈行中断声酸嘶 
　　有妻有妻躬井臼老母相依当姑舅力贫不怨四壁空脱珥还能佐沾酒来时烹鸡烧扊扅应念天涯行役久荒村儿女共悲辛风雪饥寒怜八口夜深织素愁未眠寒灯自顾飞蓬首呜呼五歌兮凄以飒耳畔杼声如札札 
　　赵括徒能读父书韩■〈日上永下〉误改金根车陶公亦自任天运安用戚戚空愁予大儿明经王?大笔札小儿头角饶风疏只愁■〈山咅〉嵝少合抱勺水不纵吞舟鱼父子恩深每自失天畔搔首空踌躇呜呼六歌兮歌莫悲芝草醴泉生有时 
　　男儿生不能自致富与贵四十无闻不足畏龟肠蝉腹长苦饥鹤发鸡皮日憔悴千金百乘岂不荣苟非其义甘沟浍眼前童仆空嘈嘈解事长令寸心碎呜呼歌终兮脂我毂去去南山有茅屋 

　　○寒夜张大将军招饮是夕托宿西馆 

　　欲雪不雪天荒荒烈风惊沙鸣枯杨炎陬客子来朔方耸肩如山吟欲僵马棰筑门双环锵徤儿八尺髯猬张探怀出书三两行挟客上马授以缰主人肃客堂东厢兽火凤蜡扬朱光蒲城羔醥倾露浆云州牛酥切瑶肪帐下射生得黄羊和以芍药桂与姜灯前小姬亸蛮妆当胸圆腹弹伊梁曲停藏钩夜未央不问马汗凝为霜夜阑客醉就匡床锦衾狼籍双凤皇香烟魂梦相微茫梦着不知关塞长入门儿女牵衣裳枕边涕泗犹淋浪黄金绕身非所望愿随黄鹄还故乡与侬相对餔糟糠 

　　○赠杜日章冠军 

　　冠军冑出城南谱才地翩翩具文武榆阳老手让射鵰秇苑名家推绣虎赋成神女几腐毫劲发石梁犹饮羽秦关豪儁九塞雄桓桓宿将推而翁登坛几佩彻侯印投壶绰有前贤风更看季父勇成癖疋马蹴踏龙庭空羡君学书复学剑左握韬钤右铅椠架翻缥帙乱牙签匣展莲花腾紫焰意气泰山轻一掷关内姓名恒借客四海比邻尽弟兄千里向风如咫尺故人岂少魏无知卫尉何论程不识横槊尊前解赋诗磨墨楯头时草檄还从骚雅割声华岂向青云借颜色更怜爱客未言疲不薄江南老缝掖花下看予倒接■〈衤离〉一笑掀髯俄折屐背郭名园几度游丽姬二八控箜篌绿槐小雨青油幕夜月金尊紫绮裘经年啸傲边城下逢君未觉知音寡建牙倘访浣花居千尺春潭堪饮马 

　　○刘奕世文学以诗见投奉答一首 

　　奕世为刘厚吾观察长君燕人也 
　　刘郎历落佳公子想象风神剪秋水尺书遥自日边来高义欲倾天下士开函三复寸心见千里比肩如对面子云笔札照绨缃内史行书洒团扇而翁信是玉堂僊羡君振藻翩翩藜难??天禄书方就草罢灵光赋巳传家在长安倚京县论交四海俱英彦炙毂雕龙碣石谈银鞍宝马东都饯列筵酒满鸟当歌击钵诗成花点砚兴来啸侣望西山回鞚凭高眺燕甸霁雪春融太液波五云晴覆蓬莱殿豪举宁从许史游才名不借金张援前岁趋庭走雄石醉墨淋漓在青壁书朲颇恨不同登山水笑人何寂寂嗟余落魄高阳徒旅食边城岁欲徂未逢公子身堪许况对而翁兴不孤春风吹人欲归去纶竿重拂珊瑚树倘因海月寄相思知是山人钓鳌处 

　　○雪霁偕邵不朋汪鼎父登清宁台忽忆故山往年同杨汝建王季法雪中过仙岩寺访秀公俛仰今昔忽历年所感旧述怀慨然有作并呈中丞郑公用不朋三字韵 

　　榆关雪霁天拖蓝驼峰亭午开晴岚登台四顾更奇绝氷壶上下光相涵万井寒辉自摩荡日华浮动烟霏含频呼大白敌余凛不禁两鬓风■〈髟上监下〉鬖忽思畴昔卧空谷江天酿雪云初昙平明卷幔坐菌阁??双肩苦吟双耳聃荆扉剥啄有二子僊僊斗笠同幽探拥炉煮酒兴转剧狂如骏马思■〈走参〉■〈走覃〉更忆高僧住仙窟万峯削玉围茅庵驾言挐舟远相访酒缶?仓茶具充筠篮入门呼妇旅肴核芋魁橡栗兼壶柑手携洞庭古铁笛还从比舍烦丁男烟村野水鸡犬静琪林琼树交相参停桡矫首见石塔隔山寒磬音微酋?音平桥氷合人迹断缘溪小径亲曾谙夤缘入谷到古寺经声出竹闻諵諵开关抚掌惊绝倒拂席添香收梵函东林酒禁蹔相假沙弥斸雪搴芳甘不须持盋借香饭斋厨白粲犹盈甔笋羹溜七欣一饱微酡晕颊情俱酣空庭瞑色压梅竹层坛恠影交枫楠玉龙驾雾角■〈角戠〉■〈角戠〉素鸾媵月毛毵毵好奇未畏飞磴滑短筇拄上仙姑潭山灵不惜售灵閟饕飧秀爽宁云贪匡庐胜事邈难再虎溪一笑人仍三想象风流巳陈迹空余樵牧传清谈感时回首隔万里仆痡呓语时呢喃依刘王粲岂无赖登高怀土情难堪中丞声华震遐裔正逢套部初平戡帐前罴将何赳赳阃外虎士俱躭躭匝地金城河作带倚天长剑山为镡游子从军信可乐万户丝管恩方覃寒宵聚首共清燕放歌颇爱狂夫憨况看?草巳汗竹千秋自附同桓谭官厨名酝殊可恋其如求旧怜蓍簪柔情绕指日凄断吐丝自缚同春蚕愁闻边马动归思心随越鸟长巢南梦悬梅屿古田舍晴江早种沙畦蚶荆钗椎髻妇偕隐黄发历齿儿宁惭残书数卷尚可读穷年毕愿随枯蟫鼎湖公亦有别业文螭赤豹迟仙骖功成拂□订前约许分半席莲华龛 

　　○三川过杜拾遗故宅 

　　甫也手抉风骚窟万窍怒号从此出才兼今古具体裁力洗浮夸专气骨高如太华扑莲花深如长飙荡溟渤赡如龙藏珊瑚宫丽如僊峤金银阙壮如巨灵擘王屋指掌迸落苍崖裂雄如宿将出祁连马蹄乱蹴黄沙热愤如壮士赐属镂忼慨仰天思引决怨如弃妾闭长门掩抑叩心声乍咽愁如逐客下江潭残夜?猿哭寒月清如法侣礼星坛珠树皋禽唳晴雪整如万骑猎长扬龙旗凤葆纷摩戞窅如神女戏湘皋翠羽金支??虎明灭直如良史秉阳秋事核辞严施斧钺忠如属国滞毡乡氷□穹庐护旄节练如妙算定安危论事披陈何激切识如石画授方畧聚米指撝分曲折古如银瓮参瓦棺矫如雄虹暎雌蜺劲如?冈腾狻猊快如青海盘鵰鹘幻如蜃市吐楼台恠口牛鬼啼林樾朴如野父狎农谈俚如稗官丛衖说纤如花雨漾霏微幽如村笛鸣啁唽险如浪囓岸垂崩危如鼎系丝将绝或如隐者流衣冠自高洁或如老昙摩毳衲何勃窣或如六郡良紫骝骄歕沬或如三市倡猩衫纹襞缬或如王谢儿门风藉华阀或如稽阮俦名言间清发或如波斯胡珍椟罗靺鞨或如天后妃铢衣摇佩玦或如田舍翁米盐计琐屑或如家塾师箴铭旅宣揭气含开阖神理超法穷变化天机活忆昔公当天宝初一时许与皆英杰弱龄着赋拟班扬老大许身同稷契吁嗟鼙鼓起范阳天下兵戈日流血泾渭水枯饮宛马关洛风腥秽胡羯妖环宛转马嵬前蜀道銮舆方播越少主移军驻凤翔辛苦麻鞵诣行闼经年妻子寄三川卒岁凄凉衣百结忧时欲挥回日戈抚事空指冲冠发桃林遗恨用舒哥花门过计留回纥三蜀移家逐故人五陵同学俱先达山川迟暮感飘零乾坤丧乱伤离别一生枯槁忍饥寒千古声名争峍屼我来歇马川上游手摹苍苔读残碣悲歌扣石何激扬落木寒泉相和荅神交冥漠望眼空野阴髣髴来乌帢 

　　○送方子谦往太原赴李本宁大参之约时大参序子谦所辑韵会小补成 

　　郢中太史扬马俦架插万轴悬琳球更看碑板照荒裔坐令声价飞遐陬昔君蹑屩从之游下帷继晷同冥搜上薄黄坟极鸿鸠下采闾巷攟歌讴儒林梵筴道者流齐谐越绝兼周搜晋乘楚诅与秦湫枕探鸿宝碑岣嵝漂鸾翥凤蟠蛟虬徧抉金石穷该收十年书成传九州岛黄金如山不敢詶粲俗非古陋程邈声病趋新卑隐侯子云自哂雕虫技直翁应抱前鱼羞七闽浆硾刷寄我宝之不啻珊瑚钩口囱焚香一展阅触之恐沾寒具油太史方持太原节风声万里仍相求遥怜三晋古名迹垂鞭历览当清秋黄河云外控关陕中条日畔趋燕幽嗟予偃蹇卧空谷何殊伏枥看骅骝著书未就徒自苦闭门忽忽唯穷愁近从化人游物始懒与注脚生为雠反观黜聪堕支体不令一字胸中留烦君柱下问消息可能首肯予言不 

　　○过陈鼎卿旧居有感 

　　余往与朱唐卿夜半过鼎卿携酒共坐鸮吻望月放歌达曙今鼎卿化为异物廿余载而兵亦冉冉过壮非复畴曩狂态矣感而成诗 
　　忆昔狂歌夜相过檐下嫌天如斗大携酒骑危就月明踏翻屋瓦谁能那落木萧萧江水寒一曲甘州方入破歌残霜露湿人衣坐看落月金盆堕酒醒瞢腾晓日高尚枕竹床书剑卧回首流光巳廿年往日酒徒余几个无论丝绝少知音即有清丝谁与和旧栋还来海燕巢残花尚有林蜂课登临谩作牛山哀久置此身如涕唾 

　　○赠霞源兄五十 

　　吾宗十世金溪滨当门霞峤青嶙峋虽云季叶寖霜俭文采风流时有人眼中谁能绳祖武吾兄黾勉持门户高堂有母膝有儿嫂也勤劬习机杼岁时亦自祭鱼菽宾客犹能具尊俎吾工文赋浪得名岂有家声倾第五喜看初度当清和将炙提壶竞儿女兄今百年始及半愿及百年身更徤此时小弟携尊同尊前婆娑双老翁兄詶弟劝颜为红先世种秇报未丰门闾高大看儿童时来庭树生华风勿云斗水无蛟龙兄闻吾言忽大噱谁是诗人多善谑吾语吾兄且莫惊人间尽有扬州鹤 

　　○题秋浦烟客图送舒仲符还池阳 

　　自予不踏长千陌五见金陵柳花白舒郎握手东海头共话长千嘅今昔袖里沧波出秋浦九子九莲纷可覩散发者谁弄紫烟舒也凫舟自容与吾闻秋浦池之阳清傲苕霅凌潇湘秋风云子雕胡熟天镜霞绡菡蓞凉目送飞鸿钓车??重脍砍文鳜莼丝香搴中洲兮击汰遵枉渚兮鸣榔思公子兮兰芷碧望美人兮蒹葭苍即此可以送日月游羲皇胡为乎蹇驴布帽奔峭沙尘黄何不袖君之手杜君之口新诗妙画落人间七尺居然非尔有秋浦信可娱有琴还有书一邱一壑吾爱吾庐龙不隐鳞人皆豫且归去来舒仲符 

　　○哭梁进父 

　　吁嗟伊人不可作标韵风流日雕落末路空伤古道非畏途转见交情薄昔予弱冠君壮年雄心侠气俱翩翩高谈雄辩薄千古斫剑悲歌惊四筵沐箫台下集宾客凉月如霜哀素丝繁花锦石照池阁棐几晓来浮紫烟兰英更泛鸬鹚杓墨涛乱泼菖蒲笺更忆龙湫看飞瀑列炬还寻水帘谷石床夜觉白云寒我醉不知岩下宿忽忽流光廿载余盈盈一水数行书旧游零落宾朋散空向河山嘅西垆可堪更听山阳笛抚事伤心泪沾臆竹屋残灯忽梦君风雨萧萧过寒食 

　　○荅程相如将军 

　　予自万历辛卯岁从吴门张孟孺将军宅晤相如时相如以布衣任侠勇气闻诸侯间席上谈兵自喜坐客咸相顾愕眙予独为快然釂天觥船也嗣日本閧朝鲜羽书孔棘王师乃有釜山之役相如日诣司马门陈便计当事韪其议言之上遂以相如为游击将军充正使往谕暹罗诸国以兵捣日本时日本重兵在釜山国内虚可一鼓下也葢其持论如此相如既拜命乃复过家上冡召故宾客椎牛诙高会数十日巳行至粤东甫渡海辄为言者沮廑至占城而还橐中装皆尽所募剑客徤儿亦散去君既忽忽不自得兹复从军粤西以冀一障之効其意气故豁如也戊申复提兵延陵走使致书予山中予计与相如别且二十年所俛仰今昔为之怃然遂有此作 
　　程生长不满六尺意气无敌须猬磔猎缨谈兵风雨生斫剑悲歌雷电划昔年相见阖闾城并辔夜过张尉宅城上寒山暝色来命酒烧灯日初夕自言愿一当匈奴不数吾家程不识寻常未遇有心人十二耻为无赖贼论交一诺身可捐结士千金贫岂惜上马飞拈金仆姑下马立操银不律谈笑何论万户侯指撝定走千人敌我壮君言釂一卮四座闻之皆辟易云飞雨散窅难期屈指星霜几回掷嗣传日本压朝鲜辽海羽书飞络绎王师十万事东征妙算何人参石画程生请缨诣阙下一日非常赐颜色归来椎牛宴故人材官将酒儿行炙车前虎旅罗干将帐外牙旌光■〈火翕〉赩姓名巳怖日南王楼船直抵占城国惜哉众口隳令图壮士于今泪沾臆翻笑侏儒饱一囊依旧相如尘四壁从军犹自向炎方醉里雄心何屼峍寄傲漓江百尺楼夜半唾円歌伏枥伊予抱膝东海头方外时通紫烟客自爱冥鸿不可招漫教腐鼠空相吓怜君千里飞尺书把读风前意凄恻顾我形容异旧时闻君英槩还畴昔吾闻海运待扶摇六月天池方一息且匣神锋莫轻试不尔善刀藏亦得丈夫遇合会有时莫叹笑人殊寂寂乘时还欲捣龙堆志士岂能忘马革圣主开边忆旧臣勒铭待洗皋兰石 

　　○鴈荡山歌寿项叔定 

　　东维之东大海傍万山簇簇如驱羊气犇势蹙忽腾骧激而上干囓穹苍下蟠水国龙所堂撼波簸涛吹滂洋洗涤土膏气寒沧神掌鬼工剖?黄廉隅圭角森以张屏展嶂锐切星芒云谲霞诡烂天章阴洞阳厓偃虹梁鸟巢燕龛缀蜂房鴈湖初日浴扶桑龙湫溅瀑输银潢厥木松桂楩楠梓厥草蒲术芝芋姜近阅百龄远千霜缘厓络谷冬芬芳吾闻五岳奠五方德配四渎秩侯王五岳之外莫诠详兹山独立当大荒譬彼介士潜幽乡饥撷瑶蕤渴琼浆域中释恋薄膻芗眼中之人叔子当金光引年宜寿昌被褐怀宝符采彰兰佩蕙带薜荔裳风髯雪貌氷玉肠鼓腹行歌慕轩唐音出金石清琅琅与君庆育山之阳撰杖逍遥频聚粮?熊赤豹驾两襄紫鸾黄鹤相翱翔书成托之夔崒藏豂谷有时发幽光百年一瞬未渠央兀与大椿絜灵长我言非夸亦非狂君其问之漆园庄 

　　○李睿司文学太古堂歌 

　　青山不改太古色此堂谁标太古名太古何曾隔人世无那世人饶世情堂中主人独怀古日与青山作宾主山爱主人长在门主人爱山不出户北囱欹枕梦羲皇阳阿晞发歌梁甫探无朕兮太古心操有声兮太古音遡?始兮玩大象思美人兮横素琴风习习兮起苹末云英英兮翳中林凤采兮遥集龙德兮渊沉发金简兮鱼豕抽宝书兮璆琳咸池九奏天籁合沧浪一曲烟江深轩皇鼎湖在咫尺璚台石室相崎崟君自深心托千载静中观物冥神解欲济苍生起未迟傅笏承家应有待愿将太古调六韺坐挽淳风回四海 

　　○吴将军歌赠吴大猷中坚 

　　子房状貌如女子吴侯眉宇将无似公瑾论交若饮醇吴侯温克真其伦上马挽强开十石下马操觚飞片檄岂无君子隶中军剩有水犀分两翼名家十叶弓剑传骏畧鸿图相后先羡君雄才具文武国士无双推世贤何如鵰鹗解维絷金天一啸思孤骞升平可虞不可贺饱嬉莫使材官惰天子拊髀方事边元戎唾手初收播云台勋烈行迟君自古侯王起参佐天闲神骏老始成佩印会看如斗大 

　　○赠虞宗父丈 

　　尔祖秘书书绝伦有唐开国诙宗臣人间巳失汝南帖仅存枕卧饶风神逸游飞动乍邪正海水起伏浮奫沦世绵祀积墨池涸代兴谁复扬清尘千载云孙有之子博工籀篆兼行真太宗拳毛骨巳朽又见渥洼生翠麟江流下委遡嶓冡轮扁畴云终斲轮曾闻伯施称五绝不独书翰垂千春愿言下帷恣探讨好似播殖先菑新况君策名左右史温栗之器为席珍圣人东封纪鸿烈有待椽笔书贞珉 

　　○赠王昭敬文学 

　　封胡羯末乌衣秀淮水金刀卜灵冑鸣珂旧里接华阳奕叶金绯映先后昔君大父参知公黄发中朝首耆旧勋畧应将太傅齐声华宁让安丰右三吴辄解玉麐符五湖便拂烟波袖藻井金铺借日悬杏阁芝台象云构征歌促舞乐当年投辖留宾错昏昼登临却杖俨飞仙到处山灵为奔奏巳看民社荐藻苹更见学宫光俎豆百不试一世巳惊惜者共嗟才未究尚留未尽迟君来天路乘时鹓羽簉况君少具千仞仪苞彩葳甤出于鷇愿言勤下广川帷泰山之石穿飞溜马蹏踏花应有期一日长安待驰骤 

　　○憩灵峯洞饮寺僧新烹龙湫顶新茶因忆岁在壬寅予集茅孝若斋中遍试松萝虎邱洞山诸茶品遂作歌寄怀孝若 

　　鴈顶东南天一柱上有天池宿雷雨夜半光飞一缕霞海色金银日初吐仙茶盘攫于其巅雪囓霜饕枝干古石根濈濈养灵芬云表瀼瀼滋玉醹挼烟掇露出万峯禀性高寒味清苦山僧军持汲白泉活火新烹香泼乳玉华甫歃灵气通一洗人间几尘土粉枪末旗殊失真凤饼龙团何足数白茅珍品说洪州紫笋嘉名传顾渚宁知此地种更奇僻远未登鸿渐谱啜罢临风忆旧游天末相思独延伫呼龙欲载小茅君斲氷共向云中煮 

　　汲古堂集卷之十一 


　　●汲古堂集卷之十二 

　　东瓯何白无咎着 

　　七言古体 

　　◆七言古体 

　　古别离答邓太素孝廉 
　　同杨木父写山水图予分景得龙湫分诗得七言古体 
　　夜饮龙君御盐官署中醉后放歌寄君超长公时君超使来有书相闻 
　　武林客舍口占寄陈计部公衡 
　　送王笙台应试南畿时乃叔致虚丈客游金陵并此奉寄 
　　答钱功父 
　　丹阳舟中别王涵虚北上 
　　送龙溪吴吉先太学之岭南席口占 
　　委羽山房歌为林叔度赋 
　　郝仲舆使君寄示对酒自挽歌并写山水障子及玉卮一枚见贻山囱披图被酒遂和章 
　　木父老兄以书抵予云秋色甚佳思与故人握手一回相见一回老殊念念也予读之怅然因足成篇用寄木父 
　　寿徐复初先生五十徐诙予仲子妇翁也 
　　程鸿胪墨苑歌 
　　送陈行之游姑熟谒余郡守 
　　寄寿高行之参戎五十 
　　东吴袁无华征君投诗见赠岁暮将返娄江歌以奉答 
　　李将军歌 
　　送陆明府入许明府乃祖嘉靖间以名进士出守东瓯有政绩祠在孤屿 
　　题一清泉图送关别驾入计 
　　王玉淙先生与内君偕寿予写大罗山图并作歌为赠 
　　登天台华顶寻王右军墨池 
　　从华顶下趋石梁王?大道中二十五里皆五色杜鹃花蔽天绚日衣袂间红紫历乱俱若鲛绡龙锦荧荧不定真平生奇观也大呌作歌 
　　送关别驾擢滇中北胜州守 
　　西台反招辞登严滩白云原吊谢翱羽并序 
　　戏赠吴下周生生能以径寸竹管及桃核沉檀香屑雕镂花鸟人物工巧若神 
　　吴翰宇以双松见赠移置山亝歌以为谢 
　　送庄明府入计 
　　补洛伽僧净如来自故人张叔弢所重阳前三日过访予山中时予病初起净如将有蓟门之游出卷索赠口占以复 
　　三溪钓叟图歌赠陈入素文学 
　　题玉洞桃花万树春图寿麻城李太公 
　　题周东村松泉高逸图寿艮峯姜翁七十 
　　项懋德水部奉使归利兹当还朝过访东渚山中言别诗以奉赠时懋德往七闽省觐尊公月山先生广文邸中方归 
　　仙门图歌为王昭采赋 
　　吕元辉太学碧澄阁歌 

　　○古别离答邓太素孝廉 

　　断蓬飘扬靡定时黄丝历乱不可治两物双情有如此我今与子行见之风波奄忽与子别瞥若搏猋荡回雪我指石门谷口云子乘彭蠡洲前月寸心未信隔千秋云月何关两地悠月至安知非石镜云来或恐是龙湫只今何人不忘故诸侯拥篲皆浮慕濯足须临沧海流投缗且挂珊瑚树行行离恨不须嗟去去迷津未有涯好遣鸿书飞泽国莫教龙镜落霜华 

　　○同杨木父写山水图予分景得龙湫分诗得七言古体 

　　断厓崚嶒几千尺一片铁花淡无色阿谁玩王?大太好奇云是巨灵之所擘中有喷薄飞来泉殷殷雷霆起空寂玉龙夭矫出幽宫玉鳞银甲纷狼籍回飙吹作满壑云青天淋漓雨萧瑟须臾斜照开石林赤霞倒影光相射鲛人明珠落万盘天孙绡衣裁五色姑射僊人氷雪容笑蹑紫烟下空碧山人大呌称绝奇万壑冥冥去无迹吴绡剪得挂君堂时有风雷生四壁 

　　○夜饮龙君御盐官署中醉后放歌寄君超长公时君超使来有书相闻 

　　君家住南楚余家住东越余谓阿龙故自超尔爱幼舆能作达握手容成太玉天赤城霞气沧江月相逢何意即相违瓯海湘流芳讯稀闭门五见岁星改梦中思结春云飞前年闻结燕台辙策名未上黄金阙愁看烽火达甘泉夜歌饮马长城窟按节能令易水寒开函自雪昆吾铁田禾公子东归时尺素寄予来越绝故情远意笃绸缪锦字瑶函半漫灭君家爱弟金门僊一官弃置东南天夜深剪烛命尊酒共谈夙昔心茫然眼中贫交复谁是梦隔容辉四千里回鴈峯前使者来求旧犹然问踦履寥落天南一寄书烟空渺渺独愁予秋色布帆吾巳办思君兼忆武昌鱼 

　　○武林客舍口占寄陈计部公衡 

　　灵胥祠下寒潮白葛洪陂上晴霞碧钱唐客舍醉不醒梦中疑踏金陵陌漫郎官署如马曹朝来但饱西山色平生不惯水衡钱一片秦淮清半壁江上夷猷思转孤渡江云去与愁俱稍待秋风苏病骨共赊明月莫筲湖 

　　○送王笙台应试南畿时乃叔致虚丈客游金陵并此奉寄 

　　君携缑岭绿玉笙子晋台前吹月明鱼龙起舞波岳立濯足万里观蓬瀛十年未荐南宫籍天上云门人不识青袍复向金陵游巳见声华动京国京国遥怜旧游处城头晓色钟山树杨花如雪扑金尊醉里春风三十度振藻看君夙有声翩翩词赋轶西京谈经应夺诸儒席粲事谁先六馆英江左乌衣况名族定向云津筞高足时论琅琊不乏贤也知王湛非痴叔 

　　○答钱功父 

　　钱郎隐居吴苑西绕门碧涧摇虹霓虚堂湿翠如可扫焚香晏坐疑林栖阿翁攻画兼攻文钱郎攻文不攻画人间但购赤县图手泽唯存邺侯架稽古还看世业传好奇间有门人借 【 功父尊公磬室先生博雅君子也手录书数百卷以画掩其才】 怜君绳武更为箕先世遗编如啖蔗吟成五字不干时握有一珠堪照夜墨林万卷聊婆娑富贵荣名知奈何君言去岁渡伊洛雪里駈车临渭河餔糜何如对妻子衡门安得愁风波嗟余坎懔亦如此末路何人托知已戴逵未卜剡溪居闵叔仍为安邑累当垆不供姹女钱迷方空乞侏儒米櫑具无光豪士怜歌声欲绝雄心死仆痡裘敝征马疲梦里青山二千里西游更问鲁朱家五月还浮江上槎水面弹丸龙子国云中睥睨马驮沙 【 时予将渡江访朱氏】 临歧送我歌黄鹤羽声激扬风穆穆搴洲倘和越人篇东来好倩双鱼腹 

　　○丹阳舟中别王涵虚北上 

　　怜君少炼黄金骨登晨名列虚皇阙夜半琼波涌紫房春午玉壶浮綘雪游戏人间识者稀廿年碧海未言归太白山光犹在掌帝青云气欲生衣去年拄杖登?岳吹篴遥随缑岭鹤呼吸真疑帝座通步虚时向天门落云床夜宿清微宫凌晨足蹑香炉峯灵文五千阐灵秘羣山七十开芙蓉瑶编能辨古苔字芝检更发金泥封 【 王君以甲什岁住武当注道德经】 朅来买药长安陌肘后鞶囊飞入石方瞳烱烱绿??觔生玩世何妨头半白三竺秋清喜遇君毘陵江上复离羣他年共访陶都水真诰岩前卧白云 

　　○送龙溪吴吉先太学之岭南席口占 

　　冶城城头昼飞雪长千市上无行辙肠断江南梦未归泪添客里同伤别怜君历落佳公子不游狗马游文史弱冠词名埒子安眼底文章归阿士珠含涨海月为胎日浴漳江霞散绮黄金结客不言贫泰山一诺詶知巳偶骑款叚客燕台忽逐飞鸿渡淮水淮水东头旧僧舍宾从憧憧多俗驾逢君词组倾寸心痛饮悲歌每深夜可怜腊尽未还家象郡龙溪天一涯君到罗浮望明月梦中定忆赋梅花 

　　○委羽山房歌为林叔度赋 

　　刘根骑骥云中行游戏?洲过赤城东逢若士卷龟壳南邀子晋吹鹅笙羽衣忽随片云堕此地长留委羽名委羽山窅何许中有九真开九府灵根出地蟠沧溟寒绿扫空拂天姥岩扃石户若为通芝盖桂旗纷可覩林郎早具度世表十三学道思冲举师事浮邱称鹤奴鹤背僊风吹六铢紫房莲脆凝丹髓碧奈花开近白榆掉头不飳壶公山炼药于焉曾闭关忽向淮南攀桂树无端长句落人间紫芝白石迥幽意红尘赤日愁朱颜笑我朱颜忽巳槁对君日暮伤怀抱何人更遇绥岭桃有客曾飧闇河枣山中人兮归去来愿分片石吾将老 

　　○郝仲舆使君寄示对酒自挽歌并写山水障子及玉卮一枚见贻山囱披图被酒遂和章 

　　读君楚狂歌试君玉叵罗一酌耳为热再酌颜为酡西飞白日东流波我今不饮如君何为君赓歌出金石白杨飒飒悲风多浮云一点等尧舜千秋富贵俱么■〈麻外骨内〉阿房万户羣蠭课咸阳一炬流萤过嬴颠刘蹶不须臾蛮触方酣槐穴破金粟堆平鸟雀呼罗荐香消螾蝼贺即令服药求神仙逍遥何似壶中天即令佞佛皈极乐快意须参米汁禅眼前何必辨清浊杯底宜寻真圣贤安能冷坐黑山下乃与娑毘外道同作缘玉座金舆笁贵甚牛羊落日空陵寝夜台寂寞无酒垆白骨有知那得饮花间有鸟名提壶何可人不如鸟乎有田但种金钗秫有地须栽长颈葫君不见郝仲子昔排高议金门里杞人忧天愁欲死正谏谲谏徒为尔凤凰在野鸮在市日暮骑驴汉江涘驴背一笑拍手歌方晤昨非今日是楚人善怨惟屈平胡为乎局天蹐地称独醒怀沙自沉非正命江鱼不醉犹含腥君能一破楚人俗不读离骚饮醽醁茗艼还从荷插游升沉不问垂帘卜画得青山当酒钱无用呼儿卖黄犊 

　　○木父老兄以书抵予云秋色甚佳思与故人握手一回相见一回老殊念念也予读之怅然因足成篇用寄木父 

　　一回相见一回老开函恻恻伤怀抱岂无末契托后生转念故人携手好思君咫尺限河梁盈盈一水蒹葭渺昔予绮岁君壮年身与生驹鬬轻矫雄谈颇觉四座倾鲸饮真令百川倒遥怜揽胜坐天狮俯窥下界飞云鸟峯头岸帻碍斗杓雪里题诗行树杪醉卧不知沧海春狂歌每见晨星皛流光荏苒廿载余去日几何?发缟谁从伏枥赏权奇空自唤人看騕褭君公牛侩溷屠沽长卿犊鼻参佣保闲投白社称净名研食仅能营一饱短章长句矢口成醉墨生绡随意扫聊因当下自为娱未论身后人争宝予亦穷愁懒著书莫问名山藏副草世间爱染渐破除方外襟期足探讨泥沾落絮罢颠狂霜入枯藤去缠绕莫辞频过趁樵风林下放言倾绿醥河伯无为海若口?虽蒙庄大笑彭铿夭 

　　○寿徐复初先生五十徐诙予仲子妇翁也 

　　吾闻容成太玉天金庭石室相钩连咫尺清都在人境世人遥望空云烟徐翁家近洞天侧登晨名注丹台籍翛然抱膝寄一区嗒尔放神栖八极农经轩记每自删太秘文皆鸟迹 【 翁世为名医】 只今五十发未华轩轩玉貌颜桃花井通神瀵涌?液日蒸林杏飘明霞余忝风期夙投缟丈人爱乌乌亦好昆邱片玉倚蒹葭岱岳长松引萝茑素心雅尚笑流俗林下披襟几真讨中年予亦慕长生旷士宁为儿女婴向平婚嫁他年毕共向灵鳌顶上行 

　　○程鸿胪墨苑歌 

　　天都逸史金门客夙昔为郎疲执戟尚?不遇右文朝归卧黄山头欲白老奚墨法世莫传程也神奇与之敌豨膏浓扫石林烟糜胶清和?霜液试看圆壁开锦囊黯黯龙文动寒色怳疑阴魄薄蟾蜍一规天镜沉云黑更看族类鬬纷葩怀奇珍异光相射或如贝阙爨灵犀紫凤天吴自腾掷或如铁网出沧波火齐珊瑚纷的皪汉女应遗结佩珰天孙乍失支机石坐令好事播寰区学士篇章光■〈火翕〉赩伊予颇结陈?知断玦残琼能秘惜岂因剑阁待镌铭不为盾头供草檄竹窻风雨弄新晴洗研临池爱清适题诗为乞两三螺松间愿老床头易 

　　○送陈行之游姑熟谒余郡守 

　　陈郎七尺神锋爽翛翛野鹤烟霄上慷慨何如燕赵雄风期颇狎云霞长临池墨尽笔洞精怀古诗成珠照掌尊前痛饮百觚罄醉后悲歌三日响夙昔曾为大梁客彷徨日暮平台侧登台长啸悲风来千古雄心收不得范金空铸信陵君夷门屠市无颜色归来负侠家仍贫三径烟萝空复春宾朋满坐日呼酒酒债依然倾四邻故人今是当涂守铃阁青山待君久澄江犹绕谢公楼定有新诗满人口 

　　○寄寿高行之参戎五十 

　　君侯宿昔来旌旄临江酾酒烹神鳌楼船压波海氛豁牙旗忽卷青天高功成翻挂中山牍丰草长林自麋鹿醉乡日月较舒长人间云雨何翻覆只今半百发未华匈奴未灭臣无家聊攀白岳三珠树自理青门五色瓜家近天都酌天酒半部清商为君寿圣主行詶海外功能忘旧日云中守 

　　○东吴袁无华征君投诗见赠岁暮将返娄江歌以奉答 

　　袁郎藻思如袁虎濯濯风华雅吴语墨池遗法搨黄庭乐府新声填白纻故人建牙东海头剑装翩翩来远游目极烟涛气遒逸挂帆坐狎沧溟流扶桑浴日涌鳌眷海市嘘云飞蜃楼琅玕赠我何以报玉貌如君非有求作客经年滞于越夜深忽梦娄江月昨来忽枉山中书明发便为江上别长至知君始到家过门腊酒正春华未忘永嘉山水好先期玉洞醉桃花 

　　○李将军歌 

　　李将军桓桓万夫特猿臂通身拓双戟晔晔瞳光紫石棱飒飒风髯猬毛磔四十登坛七命荣鹊印双悬光■〈火翕〉赩方畧能追霍冠军功名未数韩龙额谈兵夜猎缦胡缨朔气淋漓满沙碛戟门金柝不闻喧风生大卤氷潮白襟带南通鄞子城提封北绕无诸国日浴扶桑岛屿青波吞积气闽天碧巳看号令怖夷王坐令瀚海无鸣滴伊余跳荡剑术疏裘马滥为两都客虚劳千骑过蓬蒿欲借惭无绕朝策他年刊石医无闾赠尔如椽银不律 

　　○送陆明府入许明府乃祖嘉靖间以名进士出守东瓯有政绩祠在孤屿 

　　云间鼎族鹓鸾薮奕叶承貂暎先后君侯出宰来东瓯大父东瓯虎符守祖德在民民不忘蕉黄苹绿昭馨香百年棠树更培植益令祖烈增辉光民爱君侯思厥祖更喜侯能绳祖武始信吾民有二天翻疑真宰偏吾土吾家家住三溪边条柘沤麻还力田经时不苦石壕吏林下读书高枕眠试问枕高谁使然实赖邦侯才且贤侯今万里觐天子干旄孑孑何时旋只恐临轩征卓异岂得长为一方计但愿天下皆如瓯四民饱暖吾何求 

　　○题一清泉图送关别驾入计 

　　华葢峯头松吐月松下一泉清且洌风含灵籁应苍涛月送流云沁青雪??虢??虢弥弥漱石根泉头古迹恍犹存草催康乐春池梦苔绣羲之古墨痕使君清襟一何似政暇怀贤每来此志在廉泉让水间家居瀑布屏风里 【 公南昌人】 送君明发去朝天山色泉声共怆然共道使君清不减为君写赠一清泉 

　　○王玉淙先生与内君偕寿予写大罗山图并作歌为赠 

　　大罗之山涌鳌眷僊的飞霞摇海色长庚爥地天四垂银浦白榆何历历真气千年若流水日月别开华葢里琅琊卜世共灵长宝树青葱暎金紫次公开美有门风问旬甫七初称翁宁知僊史居尘世信有人间许侍中公亦为丞交戟下岁星避世依金马汉皇好道非僊才掉头还我华阳社华阳社里日似年太玉微通小有天天上棹歌飞画舫镜中楼阁卷风泉人行深竹迷青霭客醉高花卧紫烟句缀鹿柴摩诘画墨翻鱼网蔡侯笺九苞露鸟栖珠树千尺琼芝产玉田内君亦占丹台籍华发齐年仍比德黄姑分石与支机素女传书教炼液双函尚记初度辰俯瞰蓬壶开寿域三素云飞锦字新六铢衣剪江霞碧迷迭香中展芳燕不独飙轮集僊眷更看庭下列儿孙触目琳琅人共羡锦屏花簇锦模糊独写罗山佐玉壶他年拔宅朝元去好附金箱五岳图 

　　○登天台华顶寻王右军墨池 

　　池上有太白读书堂堂中肖二公像志称右军寻许?度至此太白访司马子微读书池上至今遗迹在焉醉后作歌并寄王永婌给事 
　　昔闻王右军来寻许?度又闻李青莲亦以子微故二子俱为千载人李也爽迈王清真神游八极恣挥斥气压五岳争嶙峋方外襟期摆人世区中心赏辞风尘墨池书堂留绝顶岩扉长閟烟萝春我来吊古山之侧古堂倒影池光黑白云天末日悠悠手掬寒泉荐瑶席?度当年去不还子微巳悔出名山寄语西庄王给事吾将挥手谢人间 【 山下有山名司马悔】 

　　○从华顶下趋石梁王?大道中二十五里皆五色杜鹃花蔽天绚日衣袂间红紫历乱俱若鲛绡龙锦荧荧不定真平生奇观也大呌作歌 

　　篮笋东趣石梁弄仰瞰青天唯一缝千崖喷薄百重泉返照入林如泼汞磴石荦确缘青溪回看华顶垂天梯山花万树涨岚霭高林咫尺令人迷缬如珊瑚宫前九霞散又如芙蓉阙下五云烂武夷彩幔集飙轮织女机丝照银汉欲行不行还倚杖廿里疑穿金谷障好从深处着茅堂床头霞酎和花酿狂插繁花倒绿尊醉卧落花日酣巾?昜年年岁岁落还开谁复开时一度来笑杀名园夸芍药黄金先筑避风台 

　　○送关别驾擢滇中北胜州守 

　　昆明远接华夷界万里黔巫连徼外马蹄行尽贵阳山天半滇城青若带碧鸡金马城头见日射昆池明素练白云拥盖雨随车九十九泉分邵甸六诏中当北胜州太平官府即僊游四时天气常三月千树花林无九秋椎髻夷官叩马首共拜汉家新太守银榼槟榔供作茶雕盘椰子呼为酒太守此时方问俗文教行看移卉服何如夫子爱居夷不数文翁能化蜀我惜吾州别驾贤相思遥隔贵阳天不分回车仍舍犊每逢饮马亦留钱它年北胜较东瓯圣主书征关内侯粤浦瓣香沈去水郁林片石载轻舟 

　　○西台反招辞登严滩白云原吊谢翱羽 
　　【 并序】 
　　粤人谢翱宋丞相文文山公客也宋亡翱避地桐江时登子陵钓台以竹如意击石歌曰魂来兮何极魂去兮江水黑化为朱鸟兮其味焉食歌毕竹石俱碎巳又撰西台恸哭记后人悲其意类有和章予登桐江寻翱葬处赋此以吊之 
　　紫蒙赤狐吞汉日天若穹庐黯无色泪迸燕云魂未归苹绿枫青江水黑劳劳谁是田横客筑划寒波裂云石六龙不返虞渊夕鲁阳声吞无气力鸱张鸮怒朱鸟馁镂心洒血凝为碧西台遗响令人悲土花烟莽埋残碑呜呼狐烹日还出西台之泪今应灭 

　　○戏赠吴下周生生能以径寸竹管及桃核沉檀香屑雕镂花鸟人物工巧若神 

　　周生二十好眉宇虽不通文解文语细削雕锼若鬼神因物随形析纤缕赠予桃核如庵罗上刻广寒之宫玲珑烱囱户素娥僊僊霓裳羽衣纷以舞老桂婆娑根礧砢兔向桂根提药杵人间巧技一何奇信有吴刚修月斧老眼一线了无覩小儿从傍为予数谁云技小不足传棘猴玉叶俱千古周生周生莫羞沮君不见壁上么虫工捕蝇尚得令人称作虎 

　　○吴翰宇以双松见赠移置山亝歌以为谢 

　　吴郎焚修称佛民栽松道者为前身夙习难忘植双树长镵斸破青嶙峋拂檐盘攫廑十尺斑驳巳具虬龙鳞顾余雅许岁寒友赠之笑指苍髯叟不辞移置向山斋便觉凉云满虚牖忆昔与君俱少年春衣夜宿桃花烟繁华梦破悟禅寂入社晚缔东林缘人世浮荣任虚掷握手相看头欲白宅年松下共结庐坐对参天二千尺 

　　○送庄明府入计 

　　永嘉孤城枕东海景纯秘记逢千载虽云神秀效灵符风声寔借神明宰借问神明宰为谁晋陵庄侯今在兹春风橐钥应青管阴阳燥湿调朱丝恭默自神功自倍雨露布濩天何私高斋退食门如水太玉飞霞当棐几一蹊桃李本无言四野弓??歌巳盈耳操清壁上有悬鱼化洽桑间见驯雉明镜宁因屡照疲善刀立使全牛委圣朝奏绩仿周官还从六计分枭鸾元朔五云开阊阖先期万国集衣冠忠心自信波涛易廉吏宁知道路难凫化王乔双舄去囊存刘宠一钱看鴈鸿翻向南天渡雨雪应怜北地寒父老无由遮去辙但从日下望长安君不见飞霞松间一片石谢客当年来蜡屐又不见太玉峯前一勺泉右军昔日余残墨两贤徒以文翰传千载犹令感遗迹何况我侯德迈伦足掩前美扬清尘天长地久口碑在兀与九斗争嶙峋 

　　○补洛伽僧净如来自故人张叔弢所重阳前三日过访予山中时予病初起净如将有蓟门之游出卷索赠口占以复 

　　宰官曾谒张无垢居士漫寻何子有阿师来自小白华濯濯人如春月柳麈撝海藏现毛端褏吐潮音作雷吼野夫抱病卧空山经时巳杜毘耶口雕菰炊饭荐伊蒲木兰坠露分天酒洞庭绿橘未经霜篱下黄花到重九一瓢言入蓟门游欲狎王公作师友清凉山顶雪消初干闼城头日生后长安蓦直一条街欲出风尘须抖擞 

　　○三溪钓叟图歌赠陈入素文学 

　　三溪之水澄且鲜溪上晚出生紫烟长松影落赤虬卧古藤漠漠风涓涓阿谁独坐弄钓船钓竿远拂沧浪天细认无乃陈伯子画史托之毫素传华阳之巾碧霞氅风髯玉貌神飘翩陈伯子闭门读书三十年牛腰两束皆奇编浑噩追太上幽渺参灵诠撰结准前古点勘穷丹铅珍奇耀瑰玖芳鲜袭兰荃鸾凰恣轩翥蛟蜃蟠连蜷用之足以瑞昭世赞重?补龙衮调朱丝升平坐可致三代五纬各以其序咸无愆胡为乎徒有弥天之网不罗鸑鷟罗鹰鹯坐使青鬓成华颠即令华颠尚可坐而论治道胡为乎鹤书日下仍茫然怀中连城白壁竟未售夜深光恠往往联星躔以兹于世不足玩掉头长往风仙仙手持渭川竹口讽南华篇不设会稽犗不钓槎头鳊钓亦不得得不卖卷纶濯足聊穷年目送双鸿落远渚狂呼明月来前川晞发自兀傲鼓枻随洄沿茶烟湿翠壁汞光生白泉江妃天镜俯可拾海客石华时共搴我亦卜宅三溪??岛与君早结名山缘我放歌君扣舟??歌曰 
　　龙兮蜿蜒抱珠兮高眠敛风云兮不雨八埏欱波涛兮自偃九渊嗟嗟龙兮神孔全巳再歌曰老鹤兮蹁跹暼云兮孤骞掠缟衣兮辞华轩唼玉禾兮戏芝田嗟嗟鹤兮骨欲仙我歌巳阕月将落惟闻石濑鸣溅溅永愿与伯子烟波泛宅相周旋 

　　○题玉洞桃花万树春图寿麻城李太公 

　　玉洞迢迢敞玉京桃源隐隐接桃坪春风早泛阳林萼春水先浮曲涧英露缀花光晴亦雨霞蒸花气夜还明泉香欲下衔芝鹿谷暖频催选树莺泉香谷暖仙源家处处明霞暎白沙世外洞天秦日月云中鸡犬晋桑麻何人爱住仙源里九螺仙翁李夫子雅慕庞公卧鹿门巳道庚桑穰畏垒挐响移时花覆船棊声过午花侵几丹成竹节刻芦刀酒泛兰英调石髓种桃却忆领桃都几见天河长白榆书附鹤奴邀羽客梦飞鳌背隔蓬壶仙郎况是金闺频丁年奏赋麒麟殿人传佳句似阴鉴帝识岁星为曼倩太母同书玉牒名前身自是?都眷千年桃实荐寿卮五夜桃花簇芳燕花迎彩服共斓斑花暎琼枝更葱蒨我貌仙源洞里人桃花万树驻长春他年试按图中景来向仙源一问津 

　　○题周东村松泉高逸图寿艮峯姜翁七十 

　　东村胸中富邱壑点黑?南螺烟恣挥霍此缣阅世历三朝墨渖风神宛如昨堂上忽惊翠壁开壁峭涧回泉喷薄长松夭娇鬬赤虬万鬣怒张势盘攫云黑骤疑雷雨至风号似听波涛作丹枫乌桕野塘晚隐隐松阴缀亭阁亭中高士古冠服姑射雪容同绰约囱间雕椀垒氷桃亭前童子调?鹤人间此境不易逢披对翛然思寥廓细观高士似谁者髣髴姜翁其人也堂上亭中坐相向怳若朝来为翁写从来人奇事亦奇为翁更作松泉诗何以侑之金屈卮泉以方翁明洁之素志松以寿翁岁寒之英姿况翁居当华葢麓万松沸枕泉通池入丹壑兮搴紫芝拂白石兮弹朱丝穴石着秦系之什掉头哦聱叟之辞足以忘老而乐饥待君十年亦不迟起来还为王者师翁谓此言非我知但指画中高士其庶几问翁为画画为翁笑而不答将无同神仙只在人间住千载移居指葛洪 【 元人王叔明有葛雅川移居图为世所称赏】 

　　○项懋德水部奉使归利兹当还朝过访东渚山中言别诗以奉赠时懋德往七闽省觐尊公月山先生广文邸中方归 

　　昔年君作天都长天与名山寄真赏香案云开对县门霞色生衣峯在掌人间金穴指此邦盐铁如山走商驵使君一笑若浮烟但问朝来山气爽作令曾无种秫田为郎不爱水衡钱海坛坐客古堂在江声四壁生寒毡翻爱野人开竹径竹里渔樵共邻并片石琴尊几放歌秋水扁舟再乘兴宁亲方自七闽回无那王程后命催高情淡荡狎萹咏欲发不发还迟佪陪京粉署多清暇落日钟山在官舍拄笏诗成谁与论应念渚东风雨夜 

　　○仙门图歌为王昭采赋 

　　君不见昆邱之宝瑾与瑜沧溟厥产招凉珠琅琊仙冑接缑岭仙骨回与常人殊又不见仙门子麟之定凤之雏何年谪放来清都浊世可兀傲涴泥不染青莲跗风期?散寄遐瞩不烦逖览探方壶仙门之山在何许乃在大罗之间东海隅千峯卧波若饮马一轮出海飞阳乌层标高与元化俱俯视人间如积苏仙门子鹙子明清矑鬑鬑颇有须放神恣八表冥心栖一区袖里缩五岳毫端吞五湖玉函金石录霞签山海图杏堂锦石幽花扶鹓鸾哕哕鸣高梧岂若夸毗儿腰间悬辘轳游闲玉勒桃花驹问之胸中一字无仙门子饮玉浆兮饭雕胡灌琼田兮色敷膄安用驾黄鹄何须蹑青凫仙门子居尘出尘真丈夫九垓汗漫天为徒乃知仙门只在廊庑下白石清泉良足娱为君起舞歌呜呜定见东海三回枯因缄双鱼问麻姑 

　　○吕元辉太学碧澄阁歌 

　　阁在东湖仙坛山麓上有葛稚川丹灶遗迹时同徐时瑞章元曙孙光前光翰施天冶天觉诸君子燕集同赋 
　　爱尔飞阁河之东倚槛玉壶清若空遥吞海日曙光皛赤霞倒射潜虬宫空波漠漠散晴霭文縠沉沉生白虹梵书真箓袭芝检主人兀傲般其中博山沉水动窻练欹案散帙看飞鸿翠壁千寻插水底忽当人面青蒙蒙上有羽人缥缈之仙坛飙轮云驭去不还紫芝瑶草谁翻攀鹤上瑶笙月明里八琅飘落云之间颓云古木芜烟径尔复千秋抉其腾八囱组绣开锦屏九迭风泉入明镜天容遒逸纵豪吟地与幽奇动高兴嗟予十载几卧游雪里扁舟今始命句饶临海和羊何人岂临卭过程郑况看四座罗众宾名理超超俱绝伦竹林寂寞竹溪泠古人宁必非今人不辞此夕呼一醉乌啼睥睨晨星坠醉拂苍苔石上题留与山翁传故事 

　　汲古堂集卷之十二 


　　●汲古堂集卷之十三 

　　东瓯何白无咎着 

　　五言律诗 

　　◆五言律诗 

　　苦雨十首 
　　宿清溪庵 
　　卧痾山雨阁杂言六首 
　　送林玉父北上赴潘侍御之召 
　　荅朱光禄在明 
　　同杨木父过林翼之林仲一山房 
　　盘山道中晓发 
　　哭刘忠父 
　　寄怀邵少文时少文养痾桐屿山庄 
　　废寺 
　　长干精舍晤文太学 
　　何仁仲初玉白门官舍夜同汪仲嘉过集分得寻字 
　　木末亭晓瞩怀龙君御谢少连时少连客君御庄浪署中 
　　简所知时予将有庐江之役 
　　黄严滩夜泊怀木父少文茂倩 
　　寄程仲权时仲权客楚中有悲愤诗见示 
　　崔姬馆同程康伯宴集 
　　崔馆送客之夷陵 
　　雨中策马至宜城县 
　　汉口三首 
　　雨 
　　赋得寒夜闻霜 
　　晓 
　　夜 
　　神乐观 
　　至日别陈柴中并简高行之将军时予将有庐江之役 
　　刘别程泰冲 
　　送王文学偕同里黎孝廉之京口访弟 
　　同蔡驾部蔡民部宴集到彼庵座客有吹箫者时携古搨欣赏赋得三首 
　　客王长公无漏园杂言十首呈次公圭叔方伯暨诸郎伯夑伯度伯绳 
　　答金元玉孝廉四首用来韵 
　　长沟舟胶二首 
　　将之吴社中诸子出饯江得还字 
　　桑溪道中 
　　黄山草堂为朱时行赋三首 
　　重?别朱时行用韵 
　　富阳别林生同赋折杨柳 
　　宿仙都坐月望独秀峯怀郑中丞 
　　过西隐精舍访余节侯分得心字 
　　题长干怨别卷 
　　送客还夷陵 
　　送杨汝麟翁洋授徒 
　　宿陈翊唐山斋 
　　滁阳 
　　吴阊北濠水楼 
　　寄子马 
　　同崔姬程生泛江上 
　　清明日过康裕卿先生旧居康久客燕市归隐山中仅二载殁 
　　久雨喜晴 
　　重过仙岩寺 
　　登桐庐驿楼 
　　?子湖阻风 
　　漫兴二首 
　　登云峯望海尖 
　　淮阳酒肆逢王侠游 
　　寄内 
　　孟公仲宣德懋携尊相过 
　　寄荅李明府 
　　焦湖 
　　晚寻巢父洗耳池远眺焦湖 
　　喜晴 
　　同逆旅主人过包龙图香花墩祠堂 
　　淮阳夜雨怀方汤夫 
　　东城晚眺 
　　再过包孝肃香花墩 
　　金斗晓发 
　　清微邮舍 
　　望仙楼 
　　遇仙宫谒张三丰像 
　　早发紫霄 
　　青羊涧 
　　万丈峯 
　　口占赠憨道人 
　　桂合 

　　○苦雨十首 

　　长夏翻萧飒真披五月裘竹含山影夕松应磵声秋风雨移鳌极烟波结蜃楼未须忧泽国天地亦虚舟 
　　病色便支枕清斋对暮林荜门无式驾药褁自关心竹气含残雨烟光抱积阴跕鸢愁雾潦何似武溪滛 
　　半亩青山宅清晨自粪除草深三月雨苔暗一床书褰幙时通燕疏泉欲种鱼江南卑湿地愁绝对鶢鶋 
　　迹散神何放云舒意自闲赁舂居庑下卖药寄人间嗜饮非荒宴逃虚习闭关隔篱呼酒伴牛屋对青山 
　　行云连晦朔淰淰暮江垂未测乾坤意难占箕毕期力耕生事晚肺病著书迟寂寞扬雄草空求异代知 
　　飓母朝仍见行云湿未还愁霖犹病稼噫气欲聋山近寺微茫里空亭晻暧间反关尘事绝长日閟萧闲 
　　菰蒋飒江湖高林鹳鹤呼城乌啼睥睨梁燕语侏儒薄俗无今日青山有故吾久谙禅悦味松下供伊蒲 
　　苍蔼沈东岭微钟殷上方晚凉苏病骨夜色傍医王水观离尘网莲灯澹竹房时瞻金粟影亲见玉毫光 
　　江市浑连水斜晖着钓槎鸣鼃栖树杪行蚁上檐牙翠带愁蘐草红衣落藕花鱼龙太瀺灂为扣阿香车 
　　独念冥栖意嗒焉何所为枕裁无患木草长合欢枝即事愁能破孤生病不辞禁方殊谬误差有浊醪知 

　　○宿清溪庵 

　　此乡吁可恠十里旷人烟鬼啸青林雨狐参白社禅幽篁迷往路绝涧迭飞泉孤客穷相傍羁魂耿未眠 

　　○卧痾山雨阁杂言六首 

　　山雨夜来作萧萧枕上生不眠支鹤骨匡坐候鸡声涉世悲生事居贫见物情昔人曾病渴未敢望金茎 
　　凉意歇疏雨云光敛白虹鸟鸣残夜月萤乱暝林风心折荒鸡后愁深警柝中平生两眉宇端不向人工 
　　峰霁碧摩天林清响暗泉双鵰盘晓色孤磬出苍烟蒿目宁时事蓬心且岁年何烦枚叔赋高卧亦翛然 
　　缅怀溪上胜菌阁对云林嗒尔迯名者跫然爱足音借锄无德色抱瓮杜机心我欲携妻子于焉并陆沈 
　　种树于吾拙艰难亦自花瘿空频溃蚁叶暗屡惊蛇采掇侵晨露逡廵逗晚霞因之观物理聊以阅年华 
　　千尺筑糟邱崇朝但拍浮万编开墨薮卒岁送穷愁醉就中山卧醒从上古游如斯吾事办宁顾鹤书求 

　　○送林玉父北上赴潘侍御之召 

　　幸舍犹虚左君才足可依易消燕市酒信美帝王畿垂白高堂鬓流黄少妇机殊方见秋色好逐鴈南归 

　　○荅朱光禄在明 

　　共寻南戒胜篮笋出丹枫夜壑明残雪秋泉落断虹芳兰徒在握飞藿倏从风引领碧云去因之寄海东 

　　○同杨木父过林翼之林仲一山房 

　　惬尔意中人空林岸葛巾脍来渔市近酒压鹭瓢新山月秋今夕烟霏晚四邻清晖对披豁欵款得吾真 

　　○盘山道中晓发 

　　月寒沙路白爽飒客愁新积水频萦马空林若有人风回纷落叶草暗忽明磷十里衡茅曙荒鸡满四邻 

　　○哭刘忠父 

　　官左身仍死书成志未酬神应骑六气业巳办千秋斑管书文伯糟邱谥醉侯于君有余贵宁复恨藏舟 

　　○寄怀邵少文时少文养痾桐屿山庄 

　　忆尔闭关地悠然忘世喧绿波青蒋乱白雨翠屏昏人世浑闲事残编亦剩言无心舒一啸清旨合苏门眼前无俗物何恙不蠲除孳气透深竹松风约乱书少多闲靖趣近与世人疏自可交游绝言诗或起予 
　　萝灯宵礼佛林雨昼分眠支枕听黄鸟思君卧紫烟冥心各有得幽意总难传清旭轻鸥外相将与放船 

　　○废寺 

　　空山无鸟雀云日晚凄凄石溜鸣琴静藤花步障齐独行随虎迹清啸应猿啼偶剔残碑读苔荒姓氏迷 

　　○长干精舍晤文太学 ？ 

　　昔离伤荏苒良晤惬萧斋瑶草忽盈把珠光朗入怀江帆过越峤风柳落秦淮一夕双龙合仍嗟羽翼乖旧游张夕燕河曙促离杯变曲丁都护才人薛夜来 【 辛卯岁予东归文生座有薛姬行酒】 
　　弱云栖苑树寒月下胥台容易宫莺歇箜篌掩紫苔不待公交车诏仍浮海客槎明河怜永夜青镜感霜华协律歌倾国夷光尚浣妙谩惊迟暮节绝艳暎明霞 

　　○何仁仲初玉白门官舍夜同汪仲嘉过集分得寻字 

　　骑驴到官舍种竹未成阴淮水贤人酒钟山隐吏心府中怕趋走方外狎招寻共话燕台筑易令寒漏深 

　　○木末亭晓瞩怀龙君御谢少连时少连客君御庄浪署中 

　　秋色朝暾里萧条树杪看云霞上陵美风雨故宫寒去国崔亭伯浮家管幼安兴怀无与晤林堕叶声干 

　　○简所知时予将有庐江之役 

　　晚出名难附长贫众所轻江山流寓迹风物古今情露白溥鸳瓦碪清接凤城乘流吾欲渡肺病八秋平 

　　○黄严滩夜泊怀木父少文茂倩 

　　落帆遵枉渚荡楫信微风树密方舟隐洲回曲岸通薄云巾翠巘残雨阁丹枫相望遥遥夕含情谁与同夷猷穷眺听引领极青苹山影暮愁客溪光清荡人赭林花气合选树鸟啼新裴亹残晖色无媒寄所亲 

　　○寄程仲权时仲权客楚中有悲愤诗见示 

　　萧瑟气悲哉登高宋玉哀无情江汉水有限古今才裘马雄心改风尘老病催楚天寒雨夜旅梦好归来 

　　○崔姬馆同程康伯宴集 

　　春风动帘额春思荡琴心残雪妆梅浅晴波着柳深楚腰宜艳舞吴会合繁音莫待伤离夜双尊谁与斟 

　　○崔馆送客之夷陵 

　　别酒若为醺离歌耐可闻衔悲向湘水流恨托巫云烟云梦何极江天望不分知君断肠处猿树空氛氲 

　　○雨中策马至宜城县 

　　水国半烟雨楚天阴乍晴泥深征马涩云重去鸥明望远心俱折登危骨屡惊垂鞭欲有问失喜见孤城 

　　○汉口三首 

　　寒郭晨光里轻烟水国浮榜歌江夏酒商女洞庭舟远浪凫矶小寒花雉堞幽归心与羁思眺听独迟留 
　　楚山连百粤江汉合沅湘川岳雄图在风云伯业荒皇风天共远圣世日重光憔悴依刘客登楼一望乡 
　　登薠聊极目不独畏途难沙树先秋落江湍未夕寒舟人喧客枕舍长厌儒冠望远凭何寄凉风折紫兰 

　　○雨 

　　芳樾窅沉沉晨光皛复阴低云拂远水疏雨响高林哀乐伤中岁艰虞损壮心闭关人事绝自觉酒杯深 

　　○赋得寒夜闻霜 

　　金气淬霜清寒钟应律鸣轧云浮远水呼月上层城景霁飞音厉檐虚试簴轻南楼吹笛罢复和捣衣声 

　　○晓 

　　晓霁宜羣动禽声亦自春闲身方属我物候复催人潭影吞芳树苹光写素鳞不须鉏气色野老得予真 

　　○夜 

　　寂历憺忘寐抽书坐夜阑雨深歹烛暗虫响古堂寒余日能相假清尊幸自宽角巾丛竹下细酌老江干 

　　○神乐观 

　　珠殿窅沉沉瑶阶九曲深矞云?畤气丛桧紫坛阴一代兴王迹千秋过客心五茎无复奏风籁送遗音 

　　○至日别陈柴中并简高行之将军时予将有庐江之役 

　　薄游庐子国惜别谢公亭落日悬江树钟山虚翠屏愁添南至日迹散向晨星为语云中守清时讳勒铭 

　　○刘别程泰冲 

　　腊残频送客日暮独愁予莱尔同羁旅时能问索居晚躭庾信句少薄计然书明发庐江道清霜满鹿车 

　　○送王文学偕同里黎孝廉之京口访弟 

　　嗟君仍卧疾行役复它乡石友谈枌社山童捡药囊旅愁生白发客路逼青阳扬子江边渡相求有鴈行 

　　○同蔡驾部蔡民部宴集到彼庵座客有吹箫者时携古搨欣赏赋得三首 

　　仙曹休??术暇出郭问禅栖苑树鸡围寂城云雉堞齐闻歌莺欲下仰秣马频嘶桃李春风夜须防过客迷 
　　宰官初并驾居士旧开林斜日含春溜寒霏重夕阴众香来法供七宝合潮音树杪青山色悠然吏隐心 
　　凤吹窅泠泠烟光竹外青地疑邀笛步泉试品茶经内史来禽帖华阳瘗鹤铭焚香共清赏缥酒易为醒 

　　○客王长公无漏园杂言十首呈次公圭叔方伯暨诸郎伯夑伯度伯绳 

　　水部藏书处歌锺感昔游芳兰犹十步遗草巳千秋远树春天绿寒江日夜流风期寄冥漠长啸一登楼 
　　锦石交文甃银床引碧梧花明时罥蝶柳暗欲藏乌月白梁间榻烟青竹里厨五浆知巳馈况复荐雕胡 
　　霁日摇芳蕙条风泛落默林香熏晚酌野色上春台南阮多名士西园尽上才题诗坐空翠片月渡江来 
　　江左神明冑乌衣此代兴世随金马直人拟玉壶氷勋业无前烈禅宗最上乘焚香披毳衲得似罽宾僧 
　　王氏三珠树天台五色霞蟠根自僊窟含藻掞天葩吐凤窥?草来禽搨白麻谁能华顶去且及宴桃花 
　　行药中林出片云天际闲香台函七宝烟岫拥双鬟径仄迷花入崖欹引树攀忘言拂苔石宴坐未知还 
　　名里是高阳芳园拟辟疆竹寒疏石气萍密暗池光丹壑开人境青山戴女墙谢公行乐处胜日引壶觞 
　　乌帢时行散微风陌草熏池通沧海月峯割太湖云篱曲幽花缀岩扃细路分橘中歌楚颂空忆比封君 
　　香阁翠微外寒锺应远潮影悬青汉塔高映赤霞标清世河难竢寥天路不遥欲骑辽海鹤缑岭坐吹箫 
　　久客翻为主驯乌不避人柳深芳墅月花暗石桥春石室留金记仙家有玉真胡麻如可遇源水是通津 【 时予将入天台山】 

　　○答金元玉孝廉四首用来韵 

　　艺苑论鸿业君才起鴈行清新窥月露森爽挟风霜意气怜飞动神情接茫茫五言轻万户不羡秅侯章 
　　洵美无如仲时能步屧过赤城霞色晚沧海月明多易挹三危露难??九酝醝垆头新柳色不醉奈君何 
　　古意园中柳新声陌上乘春风动罗幙宵月隐芝房行酒深觞政为欢剩乐方非君谁与适清夜未渠央 
　　药褁无时间逢春酒禁开清羸宜鹤骨局蹐损龙媒寂寞当时事飞扬异代才吾将拾瑶草早晚向璚台 

　　○长沟舟胶二首 

　　波光摇白舫柳荫覆青帘过懒抛书帙征心扬酒帘十朝淹蓐食百里滞邮签遮莫升沉理无烦季主占 
　　天垂齐野旷路绕汉宫斜堤暝先归柳川明缓落霞并儿衣韎韐羗乐奏琵琶魂断汤汤水游人去日赊 

　　○将之吴社中诸子出饯江得还字 

　　斗酒城壕暮依依去住间竹林违旧社花事别春山月出寒潮上锺残送客还未能辞物役媿尔白鸥闲 

　　○桑溪道中 

　　旅宿投寒月林炊戒晓霞碧溪流野市绿树荫田家火耨留残烧风飧对落花酒缶?当随地觅一路阅春华 

　　○黄山草堂为朱时行赋三首 

　　尔家住名岳屋底听潺湲紫芝荣暖谷青桂冐寒山鸟拂余花落鹤带断云还悠缅轩皇迹龙髯窅莫攀 
　　碧潭垂钓石翠壁读书台偶随麕迹至时闻凤啸来人貌天倪合盱衡灵气开方学东方隐林■〈犭员〉未可猜 
　　墨林开万轴泛览独泠然?经扬子授赤子许询传雾磵流丹气霞扃逗紫因赏音无与晤永夜拂氷弓?? 

　　○重?别朱时行用韵 

　　送尔出精篮风云暝树含归心悬越鸟客思老吴蚕别泪深交尽穷途久客谙无情亦愁思孤剑响霜函 

　　○富阳别林生同赋折杨柳 

　　津亭亭畔柳露叶未舒颦远道愁难折相思日夜新眉窥临镜妇花扑渡江人何处伤心地风烟满富春 

　　○宿仙都坐月望独秀峯怀郑中丞 

　　众峯兹独秀不问定知名星动崖云逐林空露叶明十年尘土客一夕羽毛生老吏归何晚新芝又几茎 

　　○过西隐精舍访余节侯分得心字 

　　寒江喧夜枕今子卧西林饱历羁孤事因伤倦客心钟声沉夕雨佛影冷秋阴细酌乘门酒萧然道韵深 

　　○题长干怨别卷 

　　苑柳澹华滋长干欲晓时春情黄鸟缓歌思绿琴迟楚岸将愁引湘波与梦期定知大堤上新月想蛾眉 

　　○送客还夷陵 

　　归人江上棹流叹及春迟花尽黄陵庙云深玉女祠离情汉水广乡梦岳莲滋莫遣临卬鬓秋来比素丝 

　　○送杨汝麟翁洋授徒 

　　莫辞今夕醉讲肆定长醒日日江船至家家海市腥博物知龙鲊熬波出虎形鱼盐有胶鬲莫厌老明经 

　　○宿陈翊唐山斋 

　　君斋何所有一曲占江春绿酒称欢伯红蕉字美人客寻村径远俗验土风淳流寓昔贤意吾将拟卜邻 

　　○滁阳 

　　路近滁阳驿长怀庶子泉片鸿鸣晓雨一鹳弄江烟捧拥中官至喧呼午夜传厩人贫到骨惜马更分钱 【 从人索贿号惜马钱】 

　　○吴阊北濠水楼 

　　南北一濠水朱栏两岸凭画船回夜雨珠斗错春灯度曲游儿惯藏钩姹女能客愁正无赖直遣酒如渑 

　　○寄子马 

　　左尉官何左山川限一隅江声连白马云气拂苍梧飞梦春犹隔题书岁屡徂悠悠随欵叚谁复惜泥涂 

　　○同崔姬程生泛江上 

　　天碧哀长笛风迟浦口帆苹香流画扇江色上春衫顾曲逢公瑾调丝对阮咸江南春草外落日半峯衔 

　　○清明日过康裕卿先生旧居康久客燕市归隐山中仅二载殁 

　　误从尘土老稍傍石林眠白发空余日青山不待年草堂仍旧主邻塜巳新烟谁复知余意心伤魂寂然 

　　○久雨喜晴 

　　欲霁霭仍沉风低力未禁野光流日气山暗点云阴稍稍花舒萼沾沾鸟王?大音衣裳犹觉重迎爽一披襟 

　　○重过仙岩寺 

　　重寻香积路塔影出云层涧杵喧春碓庭花落古藤旧依双树宿夜对五台僧欲语无尊宿翻经傍石灯 

　　○登桐庐驿楼 

　　水宿疲舟楫晴天喜驿楼风波殊浩荡身世共沉浮海树迷春望江花倚暮愁故山有遗逸宛宛王?大羣 

　　○?子湖阻风 

　　风亚崩云黑崇朝此系船土人蒋水草社鼓斸春田命寄鼋鼍窟愁催犬马年仆夫殊未觉白浪稳高眠 

　　○漫兴二首 

　　懒慢便高枕闲身委物情邻翁忘识姓山鸟问知名岁拓皇图版春消瀚海兵经时忘洒扫新笋上阶生 
　　一物真何补天犹养不才如何衰朽质难免世情猜日落孤云细江空片月来邻人送鱼鱼?解吾不废衔杯 

　　○登云峯望海尖 

　　东峯一径通锺梵乱云中木叶响如雨石潭清若空倚杖忽移日披襟欲遡风回看所来径天畔指飞鸿 

　　○淮阳酒肆逢王侠游 

　　王生歌慨慷日暮酒垆傍匹马渡淮水十年归夜郎宝刀明隙月旅鬓飒秋霜好共田横客门前种白杨 

　　○寄内 

　　巳解思无益柔情时黯然应逢初度日记得在家年积水流萤度虚囱片月悬梦啼谁与唤弱女正娇眠 

　　○孟公仲宣德懋携尊相过 

　　秋声正萧飒客舍徧梧桐朋旧宜来数壶觞幸未空葑 【 去声】 泥疲去马花淞阻来鸿两袖龙钟湿非关泣路穷 

　　○寄荅李明府 

　　不堪吾有七敢谓士无双书素来淮水缄题自楚邦鹿鸣思野草鸥泛剧春江丛桂烦招隐松风且北囱 

　　○焦湖 

　　乱山青映郭一水白吞城龟眼长防赤 【 用焦湖老姥事】 龙鳞未可婴客心争北渡乡梦数南征日暮烟波思渔郎自濯缨 

　　○晚寻巢父洗耳池远眺焦湖 

　　湖周遭八百余里三百六十汉之流汇焉中有公姥两山 
　　日月疑从出乾坤似向分两山相牝牡一气自氤氲龙起朝吹浪鳌蟠夜吐云更寻巢父迹池草动清芬 

　　○喜晴 

　　不寐呼童仆窥天数启关忽传残夜月照见隔林山下榻催灯至比邻乞火还理装翻自笑秪益鬓毛班 

　　○同逆旅主人过包龙图香花墩祠堂 

　　主人怜廓落访古得幽偏洲偃波间月桥飞镜里天稗官空志恠雪貌俨如僊此地宜清夜何人与放船 

　　○淮阳夜雨怀方汤夫 

　　异国过逢少凄凉绀殿阴无人时独往感子思弥深久客疑秦赘微痾起越吟淮阳秋雨夜酒罢忽闻碪 

　　○东城晚眺 

　　野花危堞晚一上一悲辛土壤吴畿接风烟楚甸邻世情殊卤莽客路日荆榛车马班班地谁为失路人 

　　○再过包孝肃香花墩 

　　郭南包氏里待制迹犹存奕叶还遗庙香花亦故墩地偏无好事愁破忆携尊寂寂寻来径城阴碧水昏 

　　○金斗晓发 

　　野望山形断云开见寿阳草低车辙水柳脆石桥霜马气冲寒白鸦翎闪日黄心知归路熟似减去程长 

　　○清微邮舍 

　　暮山青满屋邻树翳颓垣烛暗飞虫乱庭空龁马喧心惊湘水客梦引越江魂月黑闻吹角于菟夜绕门 

　　○望仙楼 

　　中天铃语细云杪见飞甍窻岫层层碧风泉泯泯清星榆纷引瞩珠树回含情仙路何寥廓红尘白发生 

　　○遇仙宫谒张三丰像 

　　蓬壶窈难即冀一遇真君不返寥天鹤空余嵾岭云型金传委蜕芝检閟灵文见说仙台月璚箫静夜闻 

　　○早发紫霄 

　　空林晨露湿初日正苍凉青汉挂松磴紫岩开竹房世应疑太始境亦似寥阳念此同怀客幽心未可将 

　　○青羊涧 

　　昔闻关尹子石上觅青羊曲磵迷仙迹何人辨洞章树光泉眼碧云气岭头苍鸟路虚烟夕微钟动上方 

　　○万丈峯 

　　方士从半壁结茅虎皮张修道处虎皮曾羽化半壁尚诛茅涧饮随■〈犭员〉挂风栖并鹤巢险凭横木渡阴借翠藤交挥手徒为羡尘心可易抛 

　　○口占赠憨道人 

　　松根一片石坐待孤云归白鹿候骖驾?熊时守扉禹粮含露滑尧韭冐烟肥相对了不语天风吹薜衣 

　　○桂合 

　　桂合月盈盈曼姬体复轻霞绡凝夜紫缥酒压春清彩艳销莲炬凄风涩鴈筝门前乌桕树哑哑曙鸦鸣 

　　汲古堂集卷之十三 


　　　　●汲古堂集卷之十四 

　　东瓯何白无咎着 

　　五言律体 

　　◆五言律体 

　　寄林郡伯四首 
　　荅洪从周和来韵 
　　通源洞 
　　般若台 
　　怀秀公 
　　怀仲一 
　　怀良甫 
　　望故乡 
　　送友人先还永嘉 
　　开元寺再别绍仲时余将有白门之役 
　　离夜 
　　寄王光禄二首 
　　季舆以诗见怀步韵荅二首 
　　晓泛 
　　江上 
　　怀吴少君 
　　闻 
　　过凤阳 
　　清明周南道中时河溢岁俭人相食 
　　华阴庙 
　　雕阴道中 
　　重过雄石禅室 
　　季舆瓠阁八首 
　　重过瓠阁和前韵八首 
　　三过瓠阁和前韵八首 
　　四过瓠阁和前韵八首 
　　焰口施食二首 
　　孤征 
　　莆中林伯玉客安固陈少府署中寓书相闻并示罗浮八咏临发操舟过访相遇中流未几引去因用罗浮诗韵奉赠五首 
　　赠陈少尹三首时擢衡州参军 
　　晚晴行药至后村寄杨木父邵少文 
　　王伯无广文携一童子抱卧具邀余共宿能仁精舍适天台僧照宗亦至信宿清言颇极枯寂之致纪事四首 
　　和檇李孙若英书寮一韵八首 
　　山斋杂兴用瓠阁韵八首简季舆 
　　寄和匡山社诸君子集张曼胥蓬蒿园分韵诗十二首有序 

　　○寄林郡伯四首 

　　一从回五马无复寄双鱼父老传遗事循良未绝书鉴湖宽帝泽栗里爱吾庐脱恶人间事萧然下泽车 
　　天与辞弢袠青山弄紫霞龙蛇骄泽国鸡犬蔼桑麻指佞曾无草忘忧尚有花浮云连北极今古一长嗟 
　　人世自汶汶聊从麛鹿羣举肥今自见好少古来闻远兴随芳草幽心指白云吾将携杖屦同谒武夷君 
　　岂有骚人怨何烦佩紫兰冶容媒俗易古道适时难江浦蕉花绿山城荔子丹全椒孤客在风雨郡斋寒 

　　○荅洪从周和来韵 

　　尔亦逃清世余先卧绿萝盈盈望城阙脉脉渺星河舟认源花入琴随磵竹过不辞云际宿残夜听农歌 

　　○通源洞 

　　初疑云路绝忽转紫崖通光射天囱日寒吹雪窦风谷喧春磵鸟潭饮石桥虹得似东林客题诗与远公 

　　○般若台 

　　一嶂亏天景千花涌法台远看双涧雨忽与片云来细竹浮轻浪惊波殷薄雷午锺方咒食信鸟下苍苔 

　　○怀秀公 

　　香台依绣塔竹霭四邻青阴洞潜通海飞流响建瓴碧潭虹照影丹嶂鹤疏翎记得寻师处同翻石上经 

　　○怀仲一 

　　俗薄宜求野青林有素交蹲鸱收北垞脯鹿荐中庖酿具邻家借山经野客抄草堂无俗驾江鸟自来巢 

　　○怀良甫 

　　梅仙栖隐处萧旷敻无闻树密交禽语花深下鹿羣虹明横海雨风掣渡江云把酒怜之子翛然出世氛 

　　○望故乡 

　　白云东海至知是故乡来我住容成洞门当子晋台家人应望远旅客未言回目极门前路江花落复开 

　　○送友人先还永嘉 

　　廓落栖吴市凄其感越吟灯花同旅梦夜语洽乡音平陆蛟龙窟浮云水国阴家书犹未达因尔寄归心 

　　○开元寺再别绍仲时余将有白门之役 

　　岂恋九峯胜犹栖双树间长为渤海客未买沃洲山秋信来鸿早时名去鸟闲诛茆吾计晚车马亦班班 

　　○离夜 

　　广储界斜汉华池扬素波离堂暧银烛别酒思琴歌蒙蒙烟羃树隐隐月低河故情那可尽上路巳鸣珂 

　　○寄王光禄二首 

　　青鬓先辞秩居然邴曼容江声大罗月云色半华松世业传?草清襟薄素封不须参绣佛惺寂契心宗 
　　华葢东头路青山曲抱城林端开别馆霞杪见飞甍秋气分襟爽湖光与席平傥能掺画舫箫鼓月中行 

　　○季舆以诗见怀步韵荅二首 

　　野艇趁樵风往来湖上同烟光含霁雨日气抱残虹事足艰虞后谈深感慨中与君寥廓意搔首送飞鸿 
　　蕙兰元异本意气有同心竹径锵哀玉匏尊注郁金闲情凫渚钓幽赏蚁陂琴俛仰先民意清标自古今 

　　○晓泛 

　　朱炎销宿雨清晓似凉秋苹末含风细烟波进橹柔目恬羣有适虑澹众峯幽渐觉灵襟豁渔歌若有求 

　　○江上 

　　残夜故园梦经年旅客颜桐阴委晨露江影冷秋山鹳鹤盘仍下鸥凫去不还羞将尘土鬓重对菊初班 

　　○怀吴少君 

　　缅想清辉骨金华吴铁冠梅花古苔静鹤影空江寒避俗长年病看山并日飧华阳夜深月曳履步虚坛 

　　○闻 

　　帝泽元无外王师示有征忽闻骄敌溃巳解朔方兵??岛将休开衅狂生漫请缨江湖无术数天地正升平 

　　○过凤阳 

　　一自亡元入天狼彗紫微宅中蒙古地袵左侍臣衣淮海真人起皇图历数归至今云五色犹绕六龙飞 

　　○清明周南道中时河溢岁俭人相食 

　　九河迷禹迹万户失尧封近市无新火饥乌下夕舂祠官沉壁马太祝祀金龙 【 河神金龙大王比祀典特隆】 故老经过地烟花绮陌重 

　　○华阴庙 

　　雨霁华阴道天青白帝宫明星僊掌动高树岳云通?畤飘清乐神光烨彩虹晓来飞翠湿寒色满关中 

　　○雕阴道中 

　　塞限羗仍蔓城存谷未平山川秦上郡宫阙汉西京风急云鵰劲沙寒代马鸣可知斑定远元是一书生 

　　○重过雄石禅室 

　　灵山含紫氛一望一絪缊深树衔朱阁空潭饮白云林霏分远近石黛变朝曛十笏支郎地能容许掾分 

　　○季舆瓠阁八首 

　　一曲湖千顷平吞丈室间镜中飞画舫枕上迭寒山梵筴逢僧译茶经对客删浮云殊未极输与道心闲 
　　水槛通秋爽摊书尽日凭镜机含寂照观物契真乘树古藏风雨波空散郁蒸绿阴渔父醉落日在悬罾 
　　烟荔娟娟净风篁袅袅斜香稉云子饭寒水绿沉?鹭坐横堤柳鱼惊曲岸花儿童少机事不遣钓为车 
　　用拙今为政藏名隐是真虫鱼能乐府草木近风人大令鹅羣帖华阳鹿耳巾欵言聊命棹水宴未辞频 
　　湖光先曙白积气变朝霞菜甲分农圃溪鳞给钓槎天青松影直山碧鸟行斜巳识余生理倾壶就落花 
　　子晋宾仙去空山有吹台烟霞渺予望笙鹤几时回大药嗟何就芳尊宜夜开最怜明月下竹外棹歌来 
　　湖形分磬折冉冉曲云凉村白曳残雨林明生夕阳磬声香积院鹤迹午桥庄久不来行药藤花满石床 
　　人外论真契徽音亮在兹寸心应有会微尚复何疑宇宙今谁在文章老自知松陵饶倡和皮陆拟同时 

　　○重过瓠阁和前韵八首 

　　溪合东西崦居当二崦间夕虹常带雨秋水欲浮山字许桓谭赏书从汜胜删未能忘竹素长日一消闲 
　　绿酒欣相命乌皮懒自凭留髠狂未巳访戴兴堪乘湖日金波委林花紫雾蒸渐看平楚暝灯火乱鱼罾 
　　莎堤沿水曲村径逐门斜彭泽先生柳东陵子母?氷纟??闲玉匣莲锷绣苔花莫论雄飞事降心付曲车 
　　瓠落从吾好交情见尔真神龟甘曳尾飞鸟肯依人桂舸先秋具柴车向晚巾凉云吹杖屦未厌放歌频 
　　初日生东岭遥连海峤霞寿藤搴作幔枯木偃为槎涧石挐音响风林帽影斜东篱未岑寂秋色渐黄花 
　　树色横侵阁洄波曲抱台席前渔艇至花外酒船回天镜流光入峯莲倒影开东林斋磬歇归鸟逐人来 
　　泽国清秋远蒹葭白露凉酒应倾下若池即儗高阳法侣寻支许?言得惠庄反关无俗韵清夜每联床 
　　十里桃花水仙源岂异兹如何武陵隐翻遗晋人疑邱壑日堪往风尘终未知长怜古高士抗迹乱离时 

　　○三过瓠阁和前韵八首 

　　何必羲皇上巳超人世间床头忽明月卧内亦青山马白辞空辩雌黄口不删天风洒晞发目送去鸿闲 
　　谷虚灵籁发片石静堪凭白鸟沙边狎乌犍雨后乘藕香溪女雪梨熟野人蒸大泽便高卧?龙不可罾 
　　隔水青莲宇幡幢竹外斜比邻刀笋蕨开士供茶?乌啄香台饭麛衔觉苑花时来法云地一听演三车 
　　幼舆元放达逸少本清真外物知无我中林合有人茶烟浮石鼎花露垫乌巾无那提壶鸟枝头劝客频 
　　斜光在苹末凉酎酎流霞欵乃生渔浦烟波荡客槎螀寒迎露咽萤湿受风斜谁谓溪枫冷青腰染作花 
　　林转高横阁篱纡别引台侍童闻客喜游女触人回毳罥晴丝动鱼吹碧荇开晚来星在罶疑有弄珠来 
　　岚岭钩帘出风泉卷幔凉驻颜飧巨胜益算采昌阳炼药逢梅福论文得谢庄啸歌聊选胜随地徙胡床 
　　昔贤思避地予亦卜于兹直道犹三代今人自九疑朱纟??存古调白水有深知永矢平生千意秋此一时 

　　○四过瓠阁和前韵八首 

　　清时偕石隐共住翠微间示疾称金粟当歌倚玉山竹书犹有纪稗史不须删试诵豳风句田家亦未闲 
　　济济偶忘远行逢古树凭三溪深不极一苇近堪乘茑缀长松上菌从断枿蒸稍闻新令急榷税及湖罾 
　　感慨昔人句飞腾暮景斜但教渑似酒安用枣如?交让临池木忘忧绕砌花灌园今异昔竹下响翻车 
　　闲中参白法静里契?真天末思君子西方忆美人足忘能适屦发短不胜巾每到无言处还令击节频 
　　咫尺辛夷坞丹楼望若霞中流起长笛浅濑囓浮槎丛桂千林馥苍筤万玉斜含毫昔有赋曾诧梦生花 
　　鴈齿飞虹栈湖心印站台练光双涧落云气万峯回松院苍涛合莲塘锦浪开缑山双白鹤似待主人来 
　　解衣恣盘礴灌顶有清凉为问金门直何如颖水阳隐居言易放调世语难庄谁谓元龙傲犹分上下床 
　　耦耕终不悔卒岁总因兹何用青钱卜元无赤弩疑远心随地寂真隐畏人知始信长林下依然太上时 

　　○焰口施食二首 

　　心外元无法根尘妄作因竟飧方属厌说食巳生津立可除饥焰须凭转法轮欲知无不足挹水向河滨 
　　能饱恒沙众香林??卞一盂上游倾法乳大海尽醍醐六道空流浪三涂定有无轧城看渐灭残迄动阳乌 

　　○孤征 

　　乘风过泊处日落尚孤征晚怯水天阔时惊菰蒋鸣始欣兼往路转念缅归程谁信初称壮暗中华发生 

　　○莆中林伯玉客安固陈少府署中寓书相闻并示罗浮八咏临发操舟过访相遇中流未几引去因用罗浮诗韵奉赠五首 

　　罗浮盘粤岭曾作采真游海日生鳌背云帆压蜃楼丹砂勾漏近瑶草洞天幽八咏清如许遗音嗣隐侯 
　　分以神交合心从尺素通吴笺流艳雪楚赋挟雄风御寇高骑气张骞远凿空看君飞动意安用叩鸿蒙 
　　一臂旋相失差强剡回竹林思向阮莲社得宗雷佩解青琴去 【 伯玉与歌姬偕来】 珠探赤水来可教东渚月空掩北山莱 
　　吾友全椒长徽音久不闻尺书思会面梁月感离羣 【 余全椒宗汉寄书伯玉约予东游未几而没】 一别成黄壤空山断白云更惭徐孺子谁表太邱坟 【 谓伯玉同乡陈公衡君侯也公衡墓草宿矣未及一致生刍言之于邑】 
　　邓林千万叶树树尽琳琅尔傍哦松尹时过梦草堂离心对瓯水归路指莆阳他日壶公屐相期宿上方 

　　○赠陈少尹三首时擢衡州参军 

　　民戴还称母公真不负丞清心金掌露爽气玉壶氷涓滴河分润污邪岁娄登喜看初报政巳有紫泥征 
　　安固环江峤争推百里才鸣纟??兰雪泛迎刃锷莲开退食云生阁题诗月暎梅土风如建德井税不烦催 
　　颖川称儁俗佐邑剩辉光客有林君复才如钱少阳参军趋幕府去路指沅湘他日双松在清阴比召棠 

　　○晚晴行药至后村寄杨木父邵少文 

　　湿翠浮新霭高原碧树滋水边残暑尽鸟外夕阳迟云气随行近蝉声逐听移渐宜倾绿酝思与故人期 

　　○王伯无广文携一童子抱卧具邀余共宿能仁精舍适天台僧照宗亦至信宿清言颇极枯寂之致纪事四首 

　　人外得真契连床依定木残灯对危坐妙香清道心喧枕夜虫杂酿寒山雨深欲知离言说试鼓无纟??琴 
　　广文冷不足仍爱竹林眠蔬斸旁生笋茶烹品外泉谈诗如说偈了义即离筌晚傍樵风便山光半在船 
　　童子似猕猴山僧若海鸥去留随泛泛身世信悠悠烟雨连农圃风泉撼佛楼始知空寂舍一法本无求 
　　疲病嗟吾老杯盘到尔宽闲心知永日剧语失更阑林僻梵音寂山空烟火寒无令虚此夕良晤古今难 

　　○和檇李孙若英书寮一韵八首 

　　试读兴公赋尘襟巳涤除张华飧异鲊宁子食飞鱼趣或因心会机应与世疏中郎如倒屣一探帐中书 
　　君斋如在眼花药暎前除有梦应吞鸟无心岂羡鱼烟波槎不系霄汉网何疏定续龙门业家藏禹穴书 
　　市尘烦磬洗林叶倩风除门静无题凤琴清有听鱼碧梧依井密黄菊暎篱疏樵客传真箓因窥太上书 
　　时选南湖胜非关为祓除水禽何鹤鹤童子亦鱼鱼莼长青丝弱松寒翠盖疏野王堆尚在云护读残书 
　　曾参甘蔗氏俗谛日蠲除酒禁驯狂象斋期报粥鱼翳消华自灭境寂梦应疏时过东林社闲翻竺国书 
　　蓬户经时门?卞苍苔欲到除闲情图蛱蝶幽兴狎禽鱼茶熟期僧鬬花飞过客疏寄言山吏部懒着绝交书 
　　幽事如相约清狂耐可除自芟三径竹懒种九溪鱼洞壑题将遍烟霞计未疏芝苓吾自给不试计然书 
　　中年捐夙好清癖稍难除霞酝浮香蚁春椶渍木鱼紫兰露下折青桂月中疏尚有闲缘在能抄泛胜书 

　　○山斋杂兴用瓠阁韵八首简季舆 

　　我还用我法材与不材间闭合宜听雨搘颐亦见山微言如有会少作不胜删更有东林灼同贪佛日闲 
　　老惜三余晷书床尽日凭田家殊少暇农隙正堪乘蕙暖风光泛花晴露气蒸偶窥濠上意感叹及罛罾 
　　一区藏■〈穴上呌下〉窱引径曲还斜筇觅嘉陵竹苗分异域?稻畦多种秫枽圃半栽花谁谓籯金尽床头剩五车 
　　岁时占老圃阴雨卜朝霞水国浑连海洲居若泛槎山禽调曲换风柳着行斜不记中宵醉晨看舞帽花 
　　雕龙元剩技市骏只荒台碣石当年事邯郸一枕回苍苔无客破绿酝待君开细雨江村路还能趿屐来 
　　霁烟初逗暖芳樾午仓凉玩易从蜚遯称诗和载阳祲氛销海色渔猎较邻庄渐醉春风眼抛书下竹床 
　　梅尉辞官日曾闻隐在兹至人无不可下士但传疑真赏从谁得心期许尔知应教千载后有恨不同时 
　　君平终避俗许迈久寻真忽遇平生友俱疑隔世人市朝非故物童稚巳胜巾华发今如此能忘笑语频 

　　○寄和匡山社诸君子集张曼胥蓬蒿园分韵诗十二首 【 有序】 

　　南州张曼胥示予蓬蒿园雅集诗一编予读竟窃叹曰大江之薮何地无园何地无蓬蒿第无蓬蒿园客耳是则蓬蒿园名海内非幸也予不知蓬蒿园作何状日取蓬蒿园什读一过则蓬蒿园隐然在予眉目?夹间予就眉目?夹之所见按而和之得诗亦十二异日肩瓢笠谒匡君并索诸君子于兹社请先以是诗为世外云霞劵不识蓬蒿园主人更能着此一门外汉否也 
　　未入匡山社匡山生眼中遥怜羣彦集雅有昔贤风屐齿看花折文心琢叶工谁能如介雉吾欲命飞鸿 【 余潜颖一东韵】 
　　张星本天上曼倩偶人间奏牍辞金马藏书傍碧山 【 曼胥为洪阳相君介弟】 春江鸥欲下珠树鹤初还何事只龙气犹令斗色殷 【 用朱伯垒十五删韵】 
　　辟径应三曲为台定九层云光生积水月影卧寒藤楚配纷裁芰吴歈艳采菱忽惊春磵鸟客散出林 【 用罗叔敬十蒸韵】 
　　花片流残雨崇光浩石泉游蠭喧药径老鹳恣江天黄石曾传素青衣亦与?宁知谋野获肉食正嚣然 【 用朱仲衡一先韵】 
　　中林长谢客一水叹伊人八竹还迷径排花始认津沙晴分鸟迹松老坼龙鳞枕迈王庐瀑因君梦转频 【 用张?逸十一真韵】 
　　人境满清晖还疑在翠微双桐生露井片石护云扉辞赋关开阖风应有是非眷言子枽子吾与尔同归 【 用张曼胥五微韵】 
　　蓬蒿路不分抗志谢人羣竹素千秋业鱼五岳文拂纟??邀月露染翰挟春云欲问平泉迹樵歌下夕曛 【 用胡宾美十二文韵】 
　　陶刘遗往躅惠肇治清襟客去云窥席僧来月在林香台喧铁凤霜簴应皋禽一悟空三际方知出世心 【 用余节侯十二侵韵】 
　　暝色薄郊埛风烟暗草亭河流树杪白林火雨中青松子洪厓饭莲花竺国经应知抱■〈桼阝〉者聊尔托沉冥 【 用彭仲升九青韵】 
　　径寂忽闻香行行过草堂隃糜流棐几金□满藜床客座青毡暖朋尊绿酝凉引人着胜地长日到羲皇 【 用王伯仲七阳韵】 
　　竹屋火初明匏尊酒复清风林鸣药杵夜榻覆棋枰丈宝函三藏谈郛拟百城不知人世里蛮触自纵横 【 用樊致虚入庚韵】 
　　未觉芳园少睠兹名士多?言探理窟藻思渺烟波吾亦宜蓬藋人皆艳绮罗因君到临海应许和羊何 【 用李云将五歌韵】 

　　汲古堂集卷之十四
　　
　　●汲古堂集卷之十五 

　　东瓯何白无咎着 

　　七言律体 

　　◆七言律体 

　　晓坐玉虹洞听黄道人吹篴 
　　寄武当憨憨道者 
　　过白门访王恒叔先生话旧因忆龙溪旧游 
　　集邵必明孝廉斋中共赋明月照高楼分得洲字 
　　卧痾四首 
　　独不见 
　　同陈良哉赋得霍小玉 
　　同杨木父夜过周孟男得逋字 
　　同陈公衡明府集刘忠父将军紫芝山房得开字 
　　人日同徐懋吴司理陈公衡明府刘忠父将军王世周隐君集东山分得来字 
　　巽吉山怀白玉蟾和洪从周 
　　同潘司理王司谏登玉甑峯 
　　严濑夜泊 
　　春莫书褱寄山中项季舆 
　　酌酒与友人 
　　寄曹子念隐君 
　　送朱光禄在明道由天台会稽还吴 
　　陈公衡明府招集同社泛舟阳湖得云字 
　　姚龙文归自两都诗以讯之 
　　春日李君益携酒集王谢祠对雪席上同姚龙文赋雪后见新月得临字 
　　翼之席上同杨木父咏秋莺得尘字 
　　忠父避仇吴中 
　　王昭文读书半罗山房以诗见怀赋此奉畣 
　　灵峯洞 
　　夜宿玉虹洞同国方城隐君林翼之林仲一兄弟晓起观海上出日分韵得前字 
　　同刘忠父将军膪龙君御广文斋中分得官字 
　　同周文美杨木父黎从典王季中刘忠父集君御广文席上各赋一物刀得笋韵得十四寒 
　　刘比部争青宫事左迁诗以却寄 
　　送龙君超孝廉还武陵君超试南宫不第趣装过四明觐其尊公载访仲氏于永嘉因览天台鴈宕诸胜君超雅名理故好黄白之术 
　　姚龙文重游燕市 
　　君御先生迁成均北上 
　　夜坐寄秀公 
　　吴将军双寿诗 
　　同张郡丞王明府集陈光禄绮园二首 
　　望仙台望太和绝顶 
　　饮李炼师丹宝戏赠 
　　晓发十八盘望玉虚宫 
　　紫霄宫 
　　太和宫 
　　太和山天柱峯谒帝五首 
　　五龙宫坐月 
　　上庸房陵道中杂诗十二首寄冯大参元敏 
　　送郝仲舆令君入计北上八首 
　　寄朱在明四首 
　　送林玉父从张太守入蜀 
　　三茅醮坛晓望 
　　九日同王九灵王赞夫登塘栖大善寺锺楼四首 
　　送黄伯传还灵岩山中并简张孟孺将军 
　　别罗伯伦二首伯伦久客不归聊用微讽 
　　过愚公碧峯寺万法庵 
　　双溪晓发 
　　严滩逢龙君御 
　　林中翰招饮西湖孤山 
　　度沂河怀杨木父 
　　郑昆岩中丞枉驾草堂并订鴈山之游时搨李阳氷洼尊篆书见赠 

　　○晓坐玉虹洞听黄道人吹篴 

　　复嶂盘空鸟路斜高标石扇倚含?谷谺道人铁篴裂云石残夜羽衣生月华泉落洞门吹作雪日蒸江气散成霞青芝赤箭非难致何事吾生未有涯 

　　○寄武当憨憨道者 

　　琼台南畔倚双岑香药茸茸遍古林紫峡泉声宫树湿青天云气岳莲深聊因之子寄想忆只恐幽人不易寻石髓如饴那得致月明似听我师禽 【 武当有禽名我师】 

　　○过白门访王恒叔先生话旧因忆龙溪旧游 

　　青溪给事旧西庄小别云霞动十霜瑶涧经春芳树合石林积雨碧萝长山阳闻笛思嵇阮地下何人觅范张华顶未泥丹灶去谁能双鬓不苍浪 

　　○集邵必明孝廉斋中共赋明月照高楼分得洲字 

　　虹梁夭矫俯长洲明月窥人故入楼万颖寒飞天镜皛半规光抱栋云流鸳央影度鸣机夜鸿鴈声催捣练秋小妇城南独愁思更教邻笛按凉州 

　　○卧痾四首 

　　楼居 
　　断酒 
　　科头 
　　煮茶 

　　△楼居 

　　薤簟微风自穆如游仙吾亦好楼居云霞纂组开斜日水木清华荡碧虚鷇食每从莱妇馈熊经时阅化人书霍然巳动眉间色不用观涛赋起予 

　　△断酒 

　　一病羸然动浃旬几虚纪叟瓮头春提壶竟日来窥客鹦鹉经时解笑人垒块故须长引满形神渐觉不相亲独醒自调家中妇无赖郍能似伯伦 

　　△科头 

　　委巷无媒长绿芜刁骚双鬓笑头颅九阳许许聊晞发一月萧萧但据梧于我接■〈衤离〉浑长物悞人侧注浪为儒逌然坐啸中林暮目送飞鸿海色孤 

　　△煮茶 

　　茶灶匡床次第陈竹林雅惬据梧身军持晓汲云根碧仙掌春开露裹新烟暝忽如山雨至火降初破浪花匀啜余坐爱桐阴午点笔诗成觉有神 

　　○独不见 

　　闲杀珊瑚匣底琴凄清莫按白头吟染丝剉蘖怜丝苦水水搴芳畏水深南浦芙蓉曾并蒂西陵松栢忆同心愿教碪上如霜月遥寄闺中捣练音 

　　○同陈良哉赋得霍小玉 

　　霍家小玉破?年一曲春阳绝世妍宝玦佩光摇半月博山香雾袅双烟辞秋菀蒻思重御诘旦兰膏苦自煎白马一从门外去青蛾空作镜中怜 

　　○同杨木父夜过周孟男得逋字 

　　城上归乌尾毕逋寻君袒跣坐菰蒲斜欹白帻歌金缕直遣清丝系玉壶历乱风篁天籁荅微茫烟柳月轮孤饮醇况复周郎少良夜何其夜欲徂 

　　○同陈公衡明府集刘忠父将军紫芝山房得开字 

　　都护池亭向晚开飞霞谷口客重来隐囊纱帽秌林奕薤簟胡床夜月杯身现宰官聊玩世愁关异代更论才紫芝秀色如招隐安用幽深事凿坏 

　　○人日同徐懋吴司理陈公衡明府刘忠父将军王世周隐君集东山分得来字 

　　人日联镳聘望来栢香彩胜鬬深杯烟沉雉堞春灯乱月吐龙宫海色开风雅一时还正始东南羣彦坐裴徊且从郢下??羽?贝?流征不用尊前按落梅 

　　○巽吉山怀白玉蟾和洪从周 

　　一磴缘云凿翠通山腰清閟化人宫松声泉响舂容里树色河流莽苍中明月于焉曾驻鹤紫烟何处命飞鸿怀僊三讽洪厓赋八表泠然欲御风 

　　○同潘司理王司谏登玉甑峯 

　　登磴真疑落紫氛冥冥风雨夜深闻天门呼吸中峯近日月苍茫半壁分沧海使君黄鹤驭赤城仙吏碧鸡文最怜政攴多幽事跌坐来分石上云 

　　○严濑夜泊 

　　万峯回合古祠幽烟外蘼芜入暝愁山月清秋县古树客星残夜带渔舟郡名犹借严家姓江色空余汉水流明发王程南北路几人能解问羊裘 

　　○春莫书褱寄山中项季舆 

　　江上春云处处生绿阴山阁听残莺如新自古悲交态求旧何人不世情烟径蜀葵苞渐放雨墙天棘蔓初萦鹿门有地能相假不用修琴更入城 

　　○酌酒与友人 

　　浊酒浇它气未平穷愁无乃太劳生氷融阴壑争嘘沫春尽阳林自落英却笑雕虫为长物看来野马是浮名五湖烟月能赊客醉和沧浪且濯缨 

　　○寄曹子念隐君 

　　菰芦散发送归鸿潮落娄江进晚风旧集芙蓉为楚服新成月露教秦宫箧间一字贫堪卖镜里双蛾老自工雨后莼丝霜后脍中宵呼酒更谁同 

　　○送朱光禄在明道由天台会稽还吴 

　　尔从三泖下三溪归向天台入会稽华顶建标通帝座阳乌出海唱天鸡探符定有金庭閟沿月将无夜雪迷一帧布颿青不断峭峰雨岸听猿啼 

　　○陈公衡明府招集同社泛舟阳湖得云字 

　　秋色南湖恼令君扁舟狎长白鸥羣千峯青送萧萧月四野寒飞莽莽云客有苏门舒凤啸剑从又甫合龙文无论象纬关今古此夕风期未易闻 

　　○姚龙文归自两都诗以讯之 

　　十年辛苦赋三都万里归来草一区但使风期还尔辈无论踪迹混屠沽匣中秋水千金剑杖底云霞五岳图却笑雄心消不得夜深犹自读阴符 

　　○春日李君益携酒集王谢祠对雪席上同姚龙文赋雪后见新月得临字 

　　雪融碧瓦开残霭月下空庭破夕阴金镜半规初试匣瑶华万树欲辞林光回积素寒无影春泄流澌夜有音觞昔贤曾此地往来兴嘅一登临 

　　○翼之席上同杨木父咏秋莺得尘字 

　　丹枫瑟瑟树萧晨深树流莺较暮春几度忆从南陌听一声翻讶后时新清商绕指弹筝涩落叶回歌按节频绝胜灞陵花底度日高马踏芳尘 

　　○忠父避仇吴中 

　　一官顦顇最怜渠托迹初从广柳车拙宦自堪卑燕雀避风尔且学鶢鶋谈锋拟续齐谐志说剑曾传越绝书日暮思君撷芳芷苍茫今古独踌躇 

　　○王昭文读书半罗山房以诗见怀赋此奉畣 

　　十畮青林半畮宫淋漓云气坐烟空忽传寄远题椷至信是登赋草工霞发碧潭寒濯绮日交阴壑晚生虹欲寻缑岭吹笙侣一借浮邱鹤背风 

　　○灵峯洞 

　　积翠中天竦处幽侵云飞磴蹑空游直疑帝子鱼凫国幻作僊人十二楼日落烟霞金碧晚夜深风雨石林秋便堪并驾双鸾 【 洞山峯名】 濡足何烦望十洲 

　　○夜宿玉虹洞同国方城隐君林翼之林仲一兄弟晓起观海上出日分韵得前字 

　　杖底星河树杪县石床清听落风泉日华残夜生沧海寒色中峯散紫烟僧在翠微谭往事客从灌莽探遗筌风尘一片骁腾意消尽钟声五夜前 

　　○同刘忠父将军膪龙君御广文斋中分得官字 

　　坐拥青毡夜欲阑迕添列炬不知寒刘生任侠倾三辅曼倩浮沈寄一官变征歌声回海月袭予香泽泛秋兰雕龙炙毂还吾党千载齐盟稷下坛 

　　○同周文美杨木父黎从典王季中刘忠父集君御广文席上各赋一物刀得笋韵得十四寒 

　　烟芽始茁檀栾种风味初登苜蓿盘潜颖巳舒零雨夜蛰龙犹抱湿云寒玉分白社禅僧供箨解青林处士冠嘘拂漫教回暖律碧霄千尺见琅玕 

　　○刘比部争青宫事左迁诗以却寄 

　　僊郎蹔下白云司封事嶙峋尚赤墀吏议渐明霄汉际政声初洽瘴江垂君王自起歌鸿鹄黄绮终焉咏紫芝迁客由来深托思漫将孤愤寄江蓠 

　　○送龙君超孝廉还武陵君超试南宫不第趣装过四明觐其尊公载访仲氏于永嘉因览天台鴈宕诸胜君超雅名理故好黄白之术 

　　沅湘公子佩江篱皎皎风前玉树枝燕市浪闻收骏骨楚宫犹自贮蛾眉侧身转觉烟霄阔失意翻寻海岳期孤屿四明堪一苇宁亲访弟信吾之 
　　拓落怜予病鹤身相逢呼尔谪仙人琼台石髓三时滴玉室金芝几度新汗漫总忘频甲子闭关猫记守庚申武陵敻绝人间世花底渔舟许问津 
　　中山日日酒如泉太玉容成古洞天雷雨春回龙卧后 【 时仲氏君御方有国博之擢】 弟兄期及鴈来先歌逢郢客??羽?贝?流征心挑周郎误拂纟??口吃嗟予深自晦中宵对尔蜀?蝉联 
　　布颿无恙汉阳舟两岸桃花碧水流托迹间从诸少饮拍肩时挟化人游枕函鸿宝销金薤匣锈龙文落蒯缑莫遣明朝重惜别直??一醉卧沧洲 

　　○姚龙文重游燕市 

　　燕市重过问酒家五陵年少慕声华素霓跃日流双刃紫马嘶云散五花即有雕龙称稷下争如飞兔诎田巴无媒可念东邻子日日寒波自浣纱 

　　○君御先生迁成均北上 

　　一诏重闻起谪居江南岁安独膏车长门竉夺人言后宣室恩新帝悟初柳覆堂阶春系马火分藜杖夜摊书明时莫拟成宾戏奇赋行看奏子虚 

　　○夜坐寄秀公 

　　树杪凉云曳素阴閴然羣动一披襟有涯宁狥无涯知住世长怀出世心风外乱萤纷积水天垂纤月半平林曾同惠远题诗处行踏空山听梵音 

　　○吴将军双寿诗 

　　青鬓初辞灞上军寻仙早逐大茅君席前举案行青玉月下吹箫驻彩云三径巳驯鱼鸟阵六花不动鹤鹅羣尉迟半部清商乐多属琼筵醉里闻 

　　○同张郡丞王明府集陈光禄绮园二首 

　　绮湖一曲抱名园水榭波楼翠紫繁山近女墙疑背郭鸟驯人境不归村夕飙初起林光乱凉雨初销海气昏愿向今朝歌以永平台斜日更移尊 
　　万木苍苍水上楼暮天众籁尽鸣秋荷侵野径留霜叶波落寒塘响洑流裘马巳醒槐穴梦壶觞犹忆竹林游看君用意同张邴始信青门有故侯 

　　○望仙台望太和绝顶 

　　风泉松籁昼泠泠徙倚崇台思窅冥云叶晚蒸西日紫岳莲晴扑太霄青帝居似见标双阙峯劫如看拥万灵后夜石林明月满卧听仙客蕋珠经 

　　○饮李炼师丹宝戏赠 

　　宝箓支床半巳残藤花不扫步虚坛一林竹箭鸣秋早半壑松涛搅梦寒核酿青田沉琥珀月生文簟湿琅玕黄冠日住云霞里管领名山不解看 

　　○晓发十八盘望玉虚宫 

　　皛皛晨光翠荫圆独乘篮笋思泠然栈盘断壑曾駈石树缀悬崖半隐天霞起玉虚开黼帐云生珠殿散炉烟渐看真气神皋近半部咸池晓露蝉 

　　○紫霄宫 

　　扈从千峯列羽仪空中日月太常旗七星离立成天象五老如迎告帝期凿翠台分点缀蹑云辇路委迤人从赐剑传遗事碧草离离禹迹池 【 宫前有日月池展旗峯七星树五老峯赐剑台禹迹池诸胜】 

　　○太和宫 

　　三门中断转嶙峋斐亹祥光拥玉晨云栈盘空疑箭括星庐垂象法钩陈天低莲萼长销夏云暖林花始觉春咫尺朝元犹窅眇欲从羽客借飙轮 

　　○太和山天柱峯谒帝五首 

　　五城帝畤迥高悬绝壑长松坼紫烟落掌云生巴峡雨齐肩天拥华峯莲干符乍启星占北水德初兴色尚?恰喜九阍无虎豹采芹亲献至尊前 
　　文皇握镜抚神州瘗玉升中拟介邱芝检金泥藏秘典瑶函宝箓协?谋云根潜引昆仑脉天路时邀灏气游入夜六龙衔烛影秪应来往北山头 
　　浮云日下望长安万里青葱正北看天辟三门华表远雨残千嶂翠涛寒丛霄清切招摇近小有虚无沆瀣干闻说先朝饶瑞应登封曾纪汉祠官 
　　徙倚?冥独杖藜阳乌出海照层梯赤珩曲几文绨锦秘殿雕榱浴褭蹄夜作豹嗥青洞犬晓疑鸾啸白云鸡下窥银海人间世不独襄城咫尺迷 
　　?畤祈灵走万方朱旛翠节觐瑶光金庭日畔瞻芝盖铁锁云中接鴈行历历繁星燃绛蜡蒙蒙宿雾爇都梁不才自合明时弃且就生前乞醉乡 

　　○五龙宫坐月 

　　空庭清閟晚萧萧新月初疑晛未消缥瓦寒辉生积雪峭峯游霭拂轻霄云边石坼千霜桧竹里泉飞百尺桥一自通津来俗驾香台无复驻霞镳 

　　○上庸房陵道中杂诗十二首寄冯大参元敏 

　　天斤庸城枕万山畏途车马日班班星占井络通三蜀地拥中条绕百蛮旅梦乡心郧子国断云飞鸟穆陵关萧绦不独悲生事肺病逢秋且未还 
　　高台一眺一沾衣远望谁云可当归鄂渚江蓠难解赠洞庭木叶未应飞落梅楼上仙人笛连理城南少妇机何事湘灵犹怨别月中锦瑟思依依 
　　风雨龙池散郁蒸山连睥睨古房陵泉声涧涧穿林过云气峯峯八户登吉甫断碑沉倒薤黄童故宅蔓寒藤城南兰若微钟歇清梵萧萧古佛灯 
　　忆昨行吟淮水月故人问讯古麇州尺书远达越南国幕府春开汉上游访古独寻王粲井题诗曾上祢篌洲无言冉冉催时序飒沓空山苜蓿秋 
　　风俗殊方耐可亲村村瘴疠回伤神残宵急雨龙蛇气茖日空山虎豹邻三径难成独往客一身易老倦游人武昌鱼美非吾好早晚扁舟问水滨 
　　千佛崖西日欲曛苍凉仄径窅难分行随水鸖穿深树坐听江猿哀暮云金检如探小酉洞玉书好寄大冯君秦州浪纪东柯胜仙客寻源独未闻 
　　词林振藻郁烟虹神骏奔霄步独工直剪繁芜追正始不教蔓草委王风卿云纷暎天门烂俊鹗高盘鸷鸟空此物盛衰关气运野夫十薄雕虫 
　　文章岁晚感蹉跎才似平原颇患多长孺积薪甘偃仰子山枯树漫婆娑江山丽藻含飞动郊遂甘棠式咏歌多少侯王同过客一坏寒土翳烟萝 
　　百年麤粝腐儒生传食何当忝客卿骑马有时寻筑岭闻鸡残夜吊方城闵生流寓依安邑阮藉疏狂乞步兵南北栖栖尘满鬓闭门何日著书成 
　　忽忽穷途黯自伤先秋双鬓欲苍浪游梁自笑才名晚慕蔺空怀侠骨香越鸟绕林啼夜月吴鸿抱匣啸寒霜离忧况复思公子起对明河赋七襄 
　　鸡占瓦卜荆南俗火耨刀耕谷口田百道溪流摇竹箭六时山鬼啸林烟迎人乱石惊蹲虎束马层崕俯跕鸢绝壁武侯遗庙在手摩残碣夕阳前 
　　高下茅茨星散居四垂壁坞避秦余青拈巨胜抄香饭翠摘茵蔯荐晚蔬林漾竹光开吉贝潭涵峯影上文鱼不知人心离别怅望南山有敝庐 

　　○送郝仲舆令君入计北上八首 

　　褰裳江上劝加飧泽国飞霜海树残斗柄春占秦太史星躔夜绕汉郎官黄河风急蛟氷合紫极云连鴈路寒倘问治平应奏最姓名先巳借长安 
　　芙蓉双阙五云间胜里宫花万树殷彩仗昼移金马直紫微春散玉宸班百寮端拱尊周典九德休明动圣颜君自退朝搘手板萧萧爽气望西山 
　　金柝江关列戍严早传廷议罢朝参提封欲使淳风徧洞壑仍宜吏隐兼天马由来思代北人情元自厌江南汉庭旧赐尚书履凫影先烦太史占 【 是岁海上戒严议留濒海诸长吏不果】 
　　神君诙政亦忘机岩邑斋居满翠微厅事草齐麛引卧藜床花落鸟衔飞鸣琴雪泛游仙曲削牍云生侍史衣岂必戴星吾事办垂帘差可对清晖 
　　手疏黄庭早放衙县门古洞接飞霞庞家居士空诸有勾漏真人炼五牙弓冶承家工美锦板舆将毋出深花右军内史曾游地今古风流说永嘉 
　　横经虎观汉诸儒名理超超楚大夫争向兰苕捎翡翠独探铁网掣珊瑚人从儁俗思琼树君自氷心暎玉壶驿路傥回炎海鴈一函好遣慰潜夫 
　　诸将东征屡锡弓羽书犹达未央宫越裳不入周王贡宛骑长嘶浿水风白简久虚丹穴凤霜台欲试鲍家骢亦知鹢首无东意迎伋虚劳郭外童 
　　悲风落日佩刀鸣目送行云共北征肃肃冥鸿回朔气萧萧班马杂边声怀忠附义王臣事报称衔恩国士情善政傥谘东海状不烦占对藉王生 

　　○寄朱在明四首 

　　江邑孤悬一水间早辞金马此投闲布衣曾共平原饮宾剑空留国士颜杨子波涛吞楚甸晋陵风雨失君山峭颿苦忆经过地怅望浮云海上还 
　　高堂伐鼓日渊渊艳舞娇歌杂管纟??凤吐流苏寒袅雾鸾窥复帐夜栖烟楼侵平野江云入月堕空波海树悬寂寞只今人抱病可能长就步兵眠 
　　团团桂树荫云廊招隐歌残失异乡愁对蘼芜江雨白梦惊烽火瘴烟黄降心秪合依声酒结客从教典鹔鹴独有夷门思报称莲华一匣照秋霜 
　　青春瓠落卧菰芦千里怀君海一隅直北楼船闻战伐小东杼轴困征输缮粮便欲搴三秀卜宅行将傍五湖为问高堂三妇艳可能挟瑟奏吴趋 

　　○送林玉父从张太守入蜀 

　　酒畔嗟君万里行朔风远道雪初晴月中猿啸青泥坂云里乌啼白帝城叱驭自深游子意褰衣不浅故人情后车巳藉王生重占对能高北海名 

　　○三茅醮坛晓望 

　　綘节芝幢接窅冥烛残绀殿曙春星洗丹泉涸桐生井礼斗坛空月在庭树隐寒湖江气白竹浮晨露石林青八琅不是人间曲冉冉天风送鹤翎 

　　○九日同王九灵王赞夫登塘栖大善寺锺楼四首 

　　九灵托迹方外赞夫游学北上皆予社友也 
　　天畔佳晨客里催系舟双树一徘徊樯乌晓集千家市珠鴈光函七宝台飞盖浮云吴会出渡江秋色越山来无令真气惊关吏箕坐星河共举杯 
　　云际凭高一望乡玉毫犹可照迷方蒹葭乍白江村月橘柚初丹海国霜嘉会渐随秋易尽别愁翻与路俱长呼鹰戏马当年事结客空怀侠少场 
　　积翠中天此郁盘俯临飞鸟一凭阑苕溪云冷雕胡熟天目霞飞锦树丹泽国布帆秋共远篷窻幞被夜生寒殊方对酒俱朋旧何必黄花故国看 
　　雌伏雄飞怅不同行踪南北共征蓬归心客倦长千里高论鸿骞碣石宫井干风前喧铁凤津梁天际落烟虹萧萧旅鬓茱萸媚莫遣繁霜入镜中 

　　○送黄伯传还灵岩山中并简张孟孺将军 

　　白云天远片鸿微江上离心五两飞林屋青霞搴夕幔灵岩苍雪暎朝霏但逢长者停车辙岂必诸侯重布衣被废只今怜宿将蓝田射虎夜深归 

　　○别罗伯伦二首伯伦久客不归聊用微讽 

　　柳园垂柳屡芳菲别路频惊破镜飞九月塞鸿回马首双栖梁燕妬鸳机楚吟昔感萋萋节吴曲犹歌缓缓归日落芜城青阁晚卷帘别有怨金徽 
　　兰灯桂酒夕筵张起视明河夜有霜笈里真图留五岳怀中奇字掩三仓佳人坐惜华年晚烈日空悲去日长归卧临卭堪着赋孝王客散曲池荒 

　　○过愚公碧峯寺万法庵 

　　林间白足款荆扉古木苍凉一径微买断碧峯兰若竹赐来妃子水田衣六时僊乐山禽演四座天花檞叶飞车马城南行未息石床匡坐对清机 

　　○双溪晓发 

　　双溪百里翠扑眼天劈两峯开胜观杏花压雨倚春态槠叶拂云生暝寒旅梦不迷越山岳客心无赖随风湍茅堂日午息徒侣浊酒剑歌行路难 

　　○严滩逢龙君御 

　　万里同风异羽翰差池远道问加飧花深严濑啼莺合潮上钱塘过雨寒莫以陆沈疲执戟且辞云卧起弹冠功成倘乞桃源去共着东南钓一竿 

　　○林中翰招饮西湖孤山 

　　中翰八十余矫捷如少壮好黄白术故为永嘉人 
　　隔水青山镜里孤独操舴艋出菰蒲竹间留客谈金虎花底听莺送玉壶曾说射游同大父近闻过访有麻姑峯头南北堪骑鹤不向君王乞鉴湖 

　　○度沂河怀杨木父 

　　酸风吹雨度沂河葭菼苍苍水自波一病顿令神理尽孤生不耐别离多弋童日上吹桐角游女姻消出棹歌遥忆寂寥杨子宅可能挥手入云萝 

　　○郑昆岩中丞枉驾草堂并订鴈山之游时搨李阳氷洼尊篆书见赠 

　　开府蹔韬黄石略闭关日事紫阳君偶寻缑岭鸾笙侣先赠洼尊鸟篆文风动檐花销宿雨莺翻林树剧晴曛媿非卖畚嵩阳客扪虱聊谈鴈荡云 

　　汲古堂集卷之十五 



　　●汲古堂集卷之十六 

　　东瓯何白无咎着 

　　七言律体 

　　◆七言律体 

　　江上阻水寄高行之将军 
　　王永叔左迁龙标尉时取道楚中有怀 
　　赠高行之参戎四首 
　　闻沈君典太史殁同梅季豹作 
　　一无上人自南海归隐霍童 
　　雪霁歇马山家 
　　桐江阻风取酒山家 
　　送王玉淙光禄北上 
　　闻警二首 
　　桐庐阻风逢林孝廉方舟至金昌别去时林谒选上 
　　舟次富阳怀龙君御 
　　金陵曲中逢曹子念 
　　沛上怀古寄王赞夫张叔相王用敬 
　　淮阴书事 
　　瓜步阻风同季中作 
　　宿摩诃庵同潘景升程仲权分韵得南字 
　　九龙池 
　　同潘庚生程仲权集西宁侯宋忠父逍遥园饯别时余俶装归越 
　　湖上晚步陈生邀饮赵娃花下 
　　送郭生入关从军 
　　栝苍阻雨晓霁过王氏亭子 
　　宿周公瑕先生棐几斋投赠四首 
　　过王百谷半偈庵赋赠四首 
　　送七闽林参军归养 
　　送项伯绍监州之楚二首 
　　五月四日书怀四首 
　　宿长洲陈公衡令君衙斋投赠四首 
　　同吴翁晋集邵少文斋中分得熏字 
　　代姬人荅少年同翁晋赋 
　　送王启南总戎暂还娄江 
　　闭门 
　　赠韩子朞 
　　过林翼之溪上分韵 
　　养痾朱山绝顶喜黄梅阳道人至 
　　热 
　　送王明府还淮阳 
　　沈广文过访山中作 
　　闺思 
　　登君山望马驮沙忆朱在明 
　　送友人之燕 
　　江馆 
　　芳草八首 
　　舟次汉阳寄怀武陵龙君超君御二先生 
　　郝给舍仲舆使君四首 
　　赠匡炼师 
　　病中简方子谦 
　　登玉冕庙下临沧浪亭 
　　荅彭季长孝廉四首并简蔡去疾 
　　招金元玉孝廉小饮以病辞 
　　寄包蒙吉 
　　湖上泛月同祝无殊用星字 
　　荅吴翁晋四首 
　　灯节项叔定以元日过访诗见寄用韵奉荅并简季舆 
　　胡仲修携尊招饮吴山道院 
　　重经江东门黎孝廉惜别处 
　　同林君表饮长干城南花下 
　　池河 
　　云台观 
　　同龙君御先生过万寿寺 
　　夜同陆履素运长集龙君御署中赏牡丹 
　　天台访有门法师幽溪夜坐即事 
　　艳词诒康伯 
　　杨木父同沙弥悟乘过访得林字 
　　寄怀张太衡翁太守 
　　寄赵国重 
　　东岭晚步寄季舆时久雨初霁 
　　入潼关 

　　○江上阻水寄高行之将军 

　　树杪飞流数仞悬疏灯寒夜宿潭烟空留洴澼千金技欲引箜篌廿五纟??孤客水中搴薜荔将军天上坐楼船遥怜博望河源使日暮迷津何处边 

　　○王永叔左迁龙标尉时取道楚中有怀 

　　雪尽巴陵江水流江声一夕长离忧虞翻去国书应就贾傅浮湘涕未收乌止不知谁氏屋猿嗁偏近逐臣舟龙标西去三千里瘴雨蛮烟易白头 

　　○赠高行之参戎四首 

　　鱼盐沃野古封疆行幕高凭越海傍旗撼龙蛇占太白士雄貔虎列中黄敢论上客烦虚席曾枉前绥过卖浆礼数总如严仆射野人箕啸坐胡床 
　　赤城南控古东瓯栝岭勾章接上游大卤龙骧回绝岛炎方虎竹拥诸侯勿云形胜堪凭险自古吁谟贵代谋犹记里人胡少保曾摅先帝庙堂忧 
　　曾提十万朔方兵载起能令浙水清扬仆楼船传下濑伏波铜柱纪南征巳看鈇钺收蒲类实有韬钤授谷城自是名家工笔札著书可拟尉缭名 
　　鲜卑山下近如何雪里王师未渡河不信苏奴知水草早闻汉语出夷歌巳宣威德能全国未可怀柔拟止戈南服入春忧不细莫令瀚海更扬波 

　　○闻沈君典太史殁同梅季豹作 

　　我爱宛陵沈次公今人绰有前人风拂衣归去有云月横刀径出无奸雄凤鸟不至尼父叹骐驎一蹶天闲空锦袍宝瑟日零落花月长干余旧官 

　　○一无上人自南海归隐霍童 

　　镜中日月接方莱鳌背金银涌法台旛卷腥风龙女过杯浮香海象王来行参胜地如观幻老阅空门厌辩才知尔此行应杜口且留半偈与人猜 

　　○雪霁歇马山家 

　　赤阪青崖转百盘雪残歇马障泥干夕灯沉雾松门暗古木悬氷草阁寒浊酒仆夫还共慰穷檐儿女自相欢即看剩有藏身地何事频歌行路难 

　　○桐江阻风取酒山家 

　　天半鸡鸣草阁悬树垂秋廪乱云边岩扉漏日松如绣溪石含风水似烟呼酒忽闻黄鸟至解衣欲扫赤霞眠山翁日住神僊窟翻羡南来北去船 

　　○送王玉淙光禄北上 

　　二月轺车指帝乡潞河氷泮柳初长钟残长乐思鹓侣云断南天忆鴈行醉乞步兵能玩世才同司马薄为郎近闻乐浪歌朱鹭应有新诗和柏梁 

　　○闻警二首 

　　王师西报失前茅万垒传烽照近郊唯见卢龙供竹箭不闻天马贡蒲梢河蟠汉畤开三辅地设秦关拥二崤深夜忽惊风雨过绕床金剑一鸣鞘 
　　悬斿不动暗飞霜苜蓿萧萧荻苇长高柳嗁乌闗月黑荒陂饮马塞云黄书生轻敌深持法战士空弮尽病创自笑聊城一白羽闲从天际落双鸧 

　　○桐庐阻风逢林孝廉方舟至金昌别去时林谒选上 

　　烟涛入暝撼鱼龙一叶凫舟此地逢碧海珊瑚探腹笥青天河汉落谈锋坐残严濑疏灯雨愁听枫桥独夜锺金屋蛾眉春未晚可能相忆采芙蓉 

　　○舟次富阳怀龙君御 

　　君御去岁与予由富阳江别 
　　山县微寒阁雨痕柳条旖旎拂离尊春潮暗上滩声小海日初生水气昏伍员庙前悬古树桐君祠下采芳荪涉江况复思公子窅窅征心隔蓟门 

　　○金陵曲中逢曹子念 

　　禁柳青青拂御河垆头浊酒奈君何时违杜甫交游薄岁晚江淹别恨多春尽铜池消宿雨夜凉银浦度纤阿雄心欲老愁难寄暂托吴娃锦瑟歌 

　　○沛上怀古寄王赞夫张叔相王用敬 

　　长淮南绕沛宫回扼腕英雄酹一杯赤帝斩蛇余故地楚王戏马有高台代经雷火穹碑断日落风云大泽来天末思君一惆怅慨慷怀古暮生哀 

　　○淮阴书事 

　　遗风莽莽霸图存大野茫茫楚水浑苹绿行人祠漂母草青何处吊王孙江淮自咽千秋恨涕泗犹深一飰恩徙倚荒城不能去日斜驱马下平原 

　　○瓜步阻风同季中作 

　　瓜步遥吞渤澥宽蓬窻浊酒共悲欢鳌宫月吐千樯挣渔市天低万柳寒南望羣峯随海尽北来双鲤遡流难此中闻有蛟龙恠夜绕床头淬剑看 

　　○宿摩诃庵同潘景升程仲权分韵得南字 

　　上方云尽扑晴岚乞得莲花第一龛禅悦秪凭开士供幽还期与故人探长松万鬣潮音合复嶂千重雨气含欲向南湖采莲叶不堪持赠到江南 

　　○九龙池 

　　别殿寒涛响栝松中峯仙掌削芙蓉更无银海浮乘鴈自有天池浴九龙风撼石鲸秋水黑云深锦树日华重圣人渊默行时令不用祠官奠壁琮 

　　○同潘庚生程仲权集西宁侯宋忠父逍遥园饯别时余俶装归越 

　　词盟将畧早登坛置驿留宾礼数宽露???桂林商景晏月流兰阪夕光寒中山孺子歌三艳北里名倡舞七盘回首天南惜良会秪应西笑向长安 

　　○湖上晚步陈生邀饮赵娃花下 

　　醉欹白帢信青鞵隔水羣峯日夕佳调得吴姬歌芍药宁辞鲁酒试茅柴岩花香泛鸬鹚杓砌竹声残瑇瑁钗忽忆嗁乌双桨渡梦中烟柳到秦 

　　○送郭生入关从军 

　　十二都城报父仇鬼薪远给古偏头衅刀欲借?羗血淬剑应枯黑水流东海楼船防日本尚方彩缯实云州少年自喜夸奇骨莫道清时易拜侯 

　　○栝苍阻雨晓霁过王氏亭子 

　　王氏亭子磵之曲南背高林万木稠得水鱼鰕朝不上剧晴蠭蜨暖仍游烟青野烧新荑长云白春江复嶂幽一曲松筠长自闭几人坐啸对寒流 

　　○宿周公瑕先生棐几斋投赠四首 

　　千里风期浊酒樽槁梧?对澹忘言南阳耆旧庞公老东国人伦郭泰尊道似龙蛇宜薮泽心如麛鹿爱邱樊城南近卜饶佳胜隔水青山似陆浑 
　　闲注浮邱相鹤经闲操藤雪榻黄庭南金日贵鸡林纸中使曾镌剑阁铭水引横塘双练碧石分笠泽片云青巳知玉简通仙籍何似金门隐岁星 
　　载从东阁谢征车归爱南山有敝庐明月不弹千仞鹊白云自种九溪鱼名都早倦桃花骑灵岳先藏薤叶书却笑栖栖梅福市从君如擥化人袪 
　　把臂口?卣然入竹林龙门残雪泛鸣琴国中自和阳阿调江左谁操正始音题罢练羣留墨妙投来缟带示交心不禁欲鼓春江柁越绝千山梦里深 

　　○过王百谷半偈庵赋赠四首 

　　寒松千尺覆藜床日拥琅函散缥缃凫藻片言含月露鸿裁一字挟风霜汗残莉苑家家竹自赏檀林树树香绝代是君真独立吴宫初日照虹梁 
　　平津开阁留宾日藉藉雕龙动帝乡武骑总非司马好步兵差似季鹰狂夜抽金匮分藜火朝倚银筝拥鹔鹴不那五湖归兴剧布帆无恙白云装 【 百谷为袁相国重客预校中秘书】 
　　不复声华鬬五陵千秋侠骨莽无凭因参绣佛频中圣遂演莲花即上乘沧海碧霞朝供客云门残雪夜寻僧由来水观元无相遮莫人间有爱憎 
　　阖闾城下柳垂垂两度春风共赋诗玉树菁葱怜晤对芙蓉把赠觅交期高谈转觉神锋儁绝调翻令世路疑未必风流江左尽只今嵇阮是同时 

　　○送七闽林参军归养 

　　三朝数马袭家声七叶承貂宠汉京官似东方称吏隐才如明远有诗名春江远嶂迎归鹢水驿飞花送晓莺到日北堂将母寿乞来天酒是金茎 

　　○送项伯绍监州之楚二首 

　　清氷秋水剪风神四十监州墨绶新騕褭踏花吴市月鹧鸪嗁竹楚江春来年河汉怜牛女卒岁輶轩逐鴈臣 【 伯绍去秋奉使入燕今复入吴】 自是名家才不忝赤霄鵰鹗出风尘 
　　漆园傲吏寄婆娑俸比侏儒较巳多莲幕参军曾坐啸竹楼僚佐几经过天衔霜镜君山月木落寒皋汉水波便欲寻君采芳杜秋风澧浦奈愁何 

　　○五月四日书怀四首 

　　吴门弭棹柳垂檐又见飞萤夜入帘岂有黄金收骏骨祗堪白首混鱼盐舌存宁藉诸侯重身隐何烦太尹占种豆刈葵归自得且销长铗作腰鎌 
　　竹消残粉放烟稍榴吐轻红长露苞却笑游人依逆旅何如飞燕护新巢怀归空负刀环约触热真蒙褦襶嘲犹忆荜门呼酒伴娟娟凉月翠藤交 
　　碧櫩残雨水淙淙愁色难凭浊酒降岂有时名推第五浪传国士是无双曲中杨柳闻吹笛镜里芙蓉梦隔江遥忆佳儿逢令节五丝亲绾夜临窻 
　　乾坤纳纳信芒鞵祗笑吾生未有涯羞托雕虫工小技贫依绣佛爱长斋楚材何必终归晋橘性由来不渡淮三十栖栖生计晚且骑白鹿问青厓 

　　○宿长洲陈公衡令君衙斋投赠四首 

　　予以去岁自燕还过集斋中兹复遣使见招握手欣然有作 
　　清壶寒月此从容锦石疏花忆去冬直拟梁鸿依茂苑敢云司马过临卭光翻雨砌春云动翠压风帘暝树重入夜共谈饶感慨炙灯虹影荡芙蓉 
　　地扼勾吴百雉平霸图莽莽阖闾城少年自酹要离冢故里虚传季札名心作氷壶销瘴疠政行岩邑颂神明越来溪上花饶笑越客经过倍系情 
　　郭抱通津拥万艘輶轩使者集干旄中原飞挽东南剧茂宰征输抚字劳杨子桃花高夜雨胥门竹箭急春涛一行作吏风尘下三十潘郎欲二毛 
　　沉冥日卧步兵厨忽忆青山旧酒垆漭漭大江流日夜萧萧凉月照蘼芜梦随飞鸟仍依越身逐浮云似恋吴明发欲移烟艇去儃佪愁绝报恩珠 

　　○同吴翁晋集邵少文斋中分得熏字 

　　胡床湘簟散炉熏日下空除紫翠分蜡剪凤凰催度曲酒行鹦鹉罢论文井通沧海晴飞雨庭拥羣峯昼出云风雅只今同调少不因看竹每过君 

　　○代姬人荅少年同翁晋赋 

　　西风帘幙卷清霜皦皦明河荡画梁南陌妾家秦氏女东方夫壻侍中郎井寒梧叶迎秋早漏滴金虬知夜长万里断鸿书疏隔盈盈恨不嫁王昌 

　　○送王启南总戎暂还娄江 

　　南服重关控棘门水犀十万不闻喧风生岛树涛声合月涌空波海气昏报薄未能詶吏议功高元自市流言太湖万顷清无恙鲈脍莼丝尽主恩 

　　○闭门 

　　寂寂荒村早闭门月明山鸟扑林喧和歌寂寞燕台筑往事悲欢鲁酒尊千古共伤知己少寸心难与众人论灯前只合垂垂睡沉水香残茗汁温 

　　○赠韩子朞 

　　年少才名起大鄣轻车家世出淮阳长安欲借陈惊座边塞亲随赵破羗江上青山春蜡屐幕中寒雨夜飞觞楚歌忽向灯前起一片雄心寄莽苍 

　　○过林翼之溪上分韵 

　　行药中林拾涧芳坐分钓石俯渔梁峯莲窥镜春漂碧沙树浮烟远渡苍直遣穷愁供閴寂不教多病失飞扬羊肠莫问人间路蚕月宜歌陌上桑 

　　○养痾朱山绝顶喜黄梅阳道人至 

　　手披真笈读灵文珍草空林处处芬烟合峯阴摇断雨风行潭影动疏云莺嗁远树春求友鹿饮前溪暮索羣寂寂岩扉人不到秪应道士稷邱君 

　　○热 

　　六龙吐焰熛乾坤唇干口燥头昏昏炎风逐扇若鼓鞴清月入檐如负暄即愁阴火海潜沸不烦礜石泉俱温人生危脆懔无几咄哉销铄何多门 

　　○送王明府还淮阳 

　　巢父掉头不肯住陶公拂衣归去来钓丝袅袅风际卷菊蕋丛丛篱畔开浊世风波巳如此中林日月何悠哉去去莫歌白石烂南山壁立青崔巍 

　　○沈广文过访山中作 

　　海内才名沈隐侯方袍白帻傲沧洲百年泉石初开径十里湖山此放舟道在无言宁有象机忘相对不惊鸥未嫌懒慢重相过溪阁看云尽日留 

　　○闺思 

　　盈盈明月冷璚箫袅袅垂杨旧板桥帘外误声频自失镜中拟笑为谁娇梦残凤蜡销银灺泪溅鲛珠湿雾绡机上流黄书素晚天涯荡子玉关遥 

　　○登君山望马驮沙忆朱在明 

　　季札祠前木叶丹春申墓上草花残日团雨气夕虹湿江绕城头练影寒黼帐不闻翻子夜玉钗空忆挂臣冠艳情侠骨俱销歇脉脉烟波与恨看 

　　○送友人之燕 

　　花下一壶君莫辞出门骑马将何为年过半百巳如此足底九州岛安所之月明难借上林树秋风欲老空山芝东波西日不相假白发红颜曾几时 

　　○江馆 

　　袅袅杨花扑酒缸客愁无赖倚篷窻虹交远照忽飞雨潮挟羣山晚渡江燕掠渚烟鸣乙乙蜨低风槛宛双双故林归梦何由到一夜涛声撼碧泷 

　　○芳草八首 

　　堂下罗生冒绿蕤光风濯濯澹华滋灞陵寒食思家日澧浦斜阳送客时枉渚搴芳乘月晚隔江拾翠遡流迟独怜未歇王孙路采采幽香欲寄谁 
　　何处含情一望迷江南渭北玉关西渌波交映青袍乱平隰斜分翠带齐水驿闻鸡庭露白野田射雉陇云低陌头気雨花飘霰紫马行春并作泥 
　　章华烟暝鹧鸪飞旧国苍凉故苑非明月夜寒湘女佩空江露湿楚臣衣泪滋班竹愁同积魂冷青枫梦未归鶗鴂数声芳意歇独将幽恨托金？ 
　　遗墟风掠短茸茸平碧如烟映远空金埒新丛荣断础银床疏蔓上枯桐辟邪天禄迷秦寝石碣铜驼失汉宫千里伤心千古恨青青愁唤夕阳中 
　　柳下双扉隐閴寥春阴深巷故萧萧断肠有泪开仍溅独活无心静自摇青海梦回虫语吊白狼书寄马蹏遥可堪愁倚江楼望瘴雨霏霏暮上潮 
　　垂杨千树覆青茵浅碧葳蕤近未匀日出远郊朝散马月昏平楚夜明磷霜根烟暖凄凄长野烧泥融故故新三月边城寒尚短黑山青塜未知春 
　　织雨萦丝绿??罽成玉阶宁辨美人名长门深锁歌台合别殿无媒辇路平露叶如嗁萦画扇烟荑含黛映桃笙君恩愿与春风约岁岁深宫吹又生 
　　寒菉芳芗覆碧渠青林十畮拟逃虚晴霞昼护康成宅夜雨春深仲蔚居笛破暝烟云断处锺残碧霭月生初山中遮莫年年绿白石苍苔自著书 

　　○舟次汉阳寄怀武陵龙君超君御二先生 

　　雨销南纪冷阴霞千里思君鬓欲华湘水逐臣搴薜荔武陵渔父失桃花凄凉饥色思萍实酸楚归心对木瓜 【 木瓜山名用太白语】 兄弟总传茅氏诀一官何物未应嗟 

　　○郝给舍仲舆使君四首 

　　惜别能消越客魂逢秋况听楚江猿立谈双壁宁论遇可报千金未是恩心逐归云思旧壑身如疲马恋君轩风尘南北期难定怅把黄花酒一尊 
　　天地悠悠此合并风波忽忽壮心惊归怜乌鸟头应白劳似鲂鱼尾亦頳直以批鳞留谠论莫教绣虎独知名龙钟两袖沾清泪不为怀家独系情 
　　犹忆鸣琴试宰年布衣曾厕上宾筵越盐似雪杨梅燕江月如霜橘柚船下榻高风还仲举后堂清乐避彭宣赏音自古称难遇何必王门始绝纟?? 
　　徙倚层台日欲曛一身拓落感离羣沤麻种豆家难定断藿飞蓬迹易分马上几圆鹑首月枕中愁寄鴈山云瓯东郢下相思路芳讯经时未遣闻 

　　○赠匡炼师 

　　匡君度世主庐峯晚有云孙事赤松玉钥两篚开綘蕋星冠七叶制芙蓉月明似水台前笛鹤影如云洞口钟咫尺太和灵胜地青天呼尔跨茅龙 

　　○病中简方子谦 

　　行药虚廊动越吟楚天风雨昼阴阴星占鹑火过南纪客傍晨风集北林天末故人宽旅病夜阑乡语缓归心卜邻它日真怜汝鴈荡千峯恐未深 

　　○登玉冕庙下临沧浪亭 

　　乱石含涛殷若雷女巫击鼓庙门开岳莲高拥江云出秋气横驱峡雨来何事楚人工写怨秪看风物易生哀丛丛菊蕋伤心放鼓枻沧浪又一回 

　　○荅彭季长孝廉四首并简蔡去疾 

　　君住天台第一峯早闻天藻掞雕龙填词自和明妃曲缀赋谁邀汉主逢清乐泠泠闻帝所赤精黯黯匣神锋不辞今夕灯前醉共听开元寺里钟 
　　才子翩翩集四筵诸生儁俗有彭宣乍逢赵客难投壁欲挑周郎误拂纟??人识房精怜骏骨谁占斗气斸龙泉赤车驷马非难致犊鼻当垆事始传 
　　南国佳人鬓未华春江犹浣旧时纱破琴不入宣扬里鬻技宁过贵主家时向琼台飧绛雪几从华顶咽朝霞宫莺御柳春城陌为倩衔将上苑花 
　　绿酒青丝双玉瓶送君秋色满枫汀望中衣带宁江碧梦里芙蓉委羽青温玉何年充桂寝蕋珠残夜讽椒庭麻姑消息琅函杳海上传书问蔡经 

　　○招金元玉孝廉小饮以病辞 

　　翩翩羡尔金闺彦十斛蒲桃五色毫谢客新诗临海作孟公侠气博陵豪草堂秋负松间月水郭寒生枕上涛莫使茱萸欺客鬓且看起色共持螫 

　　○寄包蒙吉 

　　时蒙吉僦居吴门鱄诸巷有母之丧将游大梁不果 
　　拓落江南老漫郎汉庭无复重含香一身尚寄鱄诸里千乘谁临剧孟丧近日书成疑诅楚来年装尽罢游梁由来久客难为客不信他乡胜故乡 

　　○湖上泛月同祝无殊用星字 

　　菰蒋萧萧响晚汀杯盘随意上渔舲沙明似凝烟光白山暗如含雨气青夜转绛河流素月波吞远树动疏星凭君莫话燕台筑恶说风尘酒易醒 

　　○荅吴翁晋四首 

　　昔探二雁云中胜似蹑灵鳌顶上行青嶂东驱沧海尽赤霞遥见石梁横泽兰结佩思公子水国劳歌别友生把酒忽惊芳讯至山城二月政闻莺 
　　河水溅溅西上鱼故人尺素渺愁予周郎未信弓??声误勾践曾窥剑术疏卒岁校书依马队青山失计类鹑居闻君庑下看天目不待秋风欲命车 
　　秇苑冥心接混茫愁来神气失飞扬一时异姓趋凫藻千里同风起雁行尔自才名卑小草谁从文似荐长杨汉庭词赋多冠葢独有枚生倦客梁 
　　沧江肺病忽春华目送行云起自嗟往事乌嗁白门柳当垆人唱后庭花逃禅近爱依双树绝粒空思咽九霞桑落菰城飞戴胜政因春水欲浮家 

　　○灯节项叔定以元日过访诗见寄用韵奉荅并简季舆 

　　元辰相过复元宵叔也题诗慰寂寥幻比鱼龙交火树清如翡翠戏兰苕筵开上日思拈草酒泛屠苏忆颂椒不负春风湖上约烟波催柳欲平桥 
　　笙台咫尺有仙踪巳觉条风入短筇花气蒸霞山在屋湖光浮练月涵松云中清啸连渔唱竹外疏钟应夜舂小弟邻庄能送酒玉壶银榼莫辞从 

　　○胡仲修携尊招饮吴山道院 

　　竹下衡门旧结茅松间雏鹤旋添巢入山日月清如许随俗杯盘苦未抛胜引江湖分麈尾凉分氷雪下林稍黄尘滚滚徒为尔人外云霞有素交 

　　○重经江东门黎孝廉惜别处 

　　往岁予与黎君同寓相得甚驩寻有楚中之游余送之江上越十载过此有感 
　　此地重来忽黯然依依犹记别君年移时独立江神庙片雨俄飞夏口船柳下饼师仍弛担浪中估客旧摊钱善忘无术偏多感头白翻为下士怜 

　　○同林君表饮长干城南花下 

　　桐林凉蔼覆胡床柳浪晴光动女墙莺语欲詶今日醉客愁且■〈扌弃〉一春狂游蜂争绕红籹妓细马娇驮自面郎直遣芳尊邀胜日莫令青镜点繁霜 

　　○池河 

　　长榆远接凤凰城细柳犹屯虎豹营四海横流百川沸一剑汛扫三光清帝力于人亦何有皇风无外难为名紫芝白石且归去吾亦沧浪歌濯缨 

　　○云台观 

　　金天爽气三峯直白帝真源万仞赊云湿石林埋虎豹月寒桧影卧龙蛇灵文赤玉窥真笈别馆青琳閟太霞倘遇仙人行六箸便从少室采三花 

　　○同龙君御先生过万寿寺 

　　寺为先朝曹后赐建今巳倾圮东偏有苏长公访文长老三过堂旧迹碑石在焉分韵得四首雨中萧寺冷荆榛断础离离野水滨珠阁画销神女电石幢云冷梵王轮双林遗像思前度一匣残经记后身南北经过还此地与谁重话去来因 
　　河流两岸暎飞岚徙倚空除雨色含竹箭千竿沉暮霭烟霞十畮护精蓝前朝遗事逢僧话异代残碑与客探橘颂空传阳羡作好山无恙隔江南 【 长公常欲卜居阳羡不果】 
　　夭矫飞梁落彩虹旧传银膀玉霄宫 【 寺旧为玉霄宫】 美人粉黛荒烟外学士文章断碣中苔座翠添檐溜雨藤花香散石林风也知去住元无定天际冥冥有断鸿 
　　屠苏星散碧萝悬竹下清斋结净缘官柳自遮多宝塔女桑犹缘布金田 【 曹后香火院今悉为桑园】 林僧留客消残雨江鹳冲人掠暮烟俛仰莫论千载后稍离觉路即茫然 

　　○夜同陆履素运长集龙君御署中赏牡丹 

　　花亸雕栏绮席高明霞半壁暎兰膏繁香夜逼贤人酒彩艳春邀上客毫自有灵荄分洛苑不同芳芷怨湘皋 【 时君御左迁盐判官】 万年枝下翻阶影丽句曾传谢法曹 

　　○天台访有门法师幽溪夜坐即事 

　　一片青天瞰石门坐分半席俯松根钟沉远涧泉声续月出幽林竹露繁境涉去来宁有住际空前后巳忘言心香暗向师前爇瓢笠余生定弗谖 

　　○艳词诒康伯 

　　桃根桃叶渡江来琼树琼花拂曙开镂月图云上团扇流风回雪照籹台漫携独茧同心被且饮双丝长命杯谁道无情是潮水犹能催送酒船回 

　　○杨木父同沙弥悟乘过访得林字 

　　树隐横塘石黛深平郊云日乱秋阴山如抱犊堪忘世客与驱乌共入林黄独青精宜野饭酒缶?仓茶具畅尘襟桂轮欲满秋将半倘许幽寻再抱琴 

　　○寄怀张太衡翁太守 

　　苦忆风流张步兵秋风莫遣二毛生寝邱食采无千顷赐风藏书拟百城积水云霞初月暎暮天楼阁万松晴想应散发风郎夕醉踏氷壶伴鹤行 

　　○寄赵国重 

　　半亩青山故国贫素衣未化洛阳尘传经兰若分香积问法莲台结净因鴈荡千峯怜倚杖沧江一曲自投缗北堂有母垂黄发纵寿千金未许人 

　　○东岭晚步寄季舆时久雨初霁 

　　悠悠东岭白云问定有幽人相与还林霁花藏寒食雨江清波动夕阳出林间采孳逢三秀松下修斋受八关谁谓君平能弃世犹然卖卜到人间 

　　○入潼关 

　　赫连雪尽水增波路出函秦古堠多到海山形分紫塞入关马首见黄河雄图胜迹行??岛赏容鬓年光客里过羗笛寻常吹折柳越人抽怨入劳歌 

　　汲古堂集卷之十六 


　　●汲古堂集卷之十七 

　　东瓯何白无咎着 

　　七言律体 

　　◆七言律体 

　　同王圭叔方伯过赤城江上晓发一首 
　　白门僧舍对雨 
　　陶广文携酒赀过访僧舍 
　　李超无文学招饮分得科字 
　　过访江阴张邦粹时沧洲社诸客同集 
　　张明府携尊过观音寺避暑寺有潮音阁瓠子冈旧迹 
　　五日郝江阴仲舆使君招饮君山女顶观剧二首 
　　郁文学携尊饮季氏园时有小史度曲 
　　寿翁从周丈人八十四首 
　　兰阴张曼倩善诗豪于酒自楠溪过访赋赠 
　　冯元成学宪招饮虎邱 
　　李绍仲过访投赠一首并简张函一国博绍仲客王司理署中时将还清源 
　　同张叔相杨汝建邵少文柯茂倩邵国献集赤城林孺苞孺敷问棘园孺苞先公帻麓丈旧每觞予于此并用志感 
　　再过岩泉陈居士 
　　寄陆履素运长 
　　夜次金斗驿忆王昭粹鹤林水亭 
　　金斗驿寄怀林叔度 
　　晚抵合肥城下星刘海日明府 
　　淮阳归兴四首 
　　雪斋柬叔定季舆时叔定夜宿听笙台 
　　寄太和隐者 
　　和季舆见怀韵 
　　晚出天姥山回望华顶 
　　孤屿塔院晓望 
　　送和美人染指甲二首 
　　舟次武昌 
　　黄鹤楼 
　　楚江秋思 
　　寄梅予马 
　　晚 
　　柯茂倩自白门携妾归 
　　鹤林水亭 
　　悲歌 
　　村翁 
　　劳农 
　　甲午孟冬是岁雷鸣龙见桃李再实 
　　寄题常吉中秘 
　　人日晚集吴大猷中坚柳营分得湖字 
　　同复支上人宿仙岩寄郝明府 
　　病中戴子封丈见访 
　　同余节侯集王昭文太玉楼分得分字 
　　西湖重逢林中秘 
　　大柳驿有感 
　　渡黄河 
　　潼关山阁晚眺 
　　中部晓发 
　　晓渡无定河 
　　塞上逢金伯庚有赠 
　　同郑昆岩中丞利瓦伊城督护金伯庚文学集雄石峡 
　　寄粤西杨济寰中丞四首 
　　集杜冠军烟驾园 
　　送朱伯隆文学还广陵和来韵二首 
　　同金伯庚登旷观楼 
　　刘厚吾观　察擢陇右参知中丞郑公从榆父老请疏留治兵如故奉简四首 
　　送金伯庚还四明 
　　清宁台赏雪四首用不朋三字韵 
　　忏室对雪再用三字 
　　熊参戎过访赋赠四首 
　　鴈山七贤祠 
　　曝书得黄白仲遗墨有感 
　　读边报因伤故人郑邦章于文若关中两中丞相继殁有感 
　　仲秋余病甚剧九日廑能任杖而起适季舆兄至山阁留酌看池上芙蓉作 
　　遣女后晓起口占 
　　元日叔定季舆携诸孙过饮山雨阁 
　　逃暑东陂竹下口号 

　　○同王圭叔方伯过赤城江上晓发一首 

　　霁烟浮郭上春潮笛里梅风雪乍消狂客欲浮沧海筏因君共揽赤城标云间古木分华顶竹里奔泉溅石桥西望但看霞起处峭帆一夜路非遥 

　　○白门僧舍对雨 

　　萧斋闭门十日雨南国野夫生旅愁长安街鼓巳饱听故园梅花知倦游怀人杜甫赋偪侧违时赵壹歌咿嚘北山于人亦何负去去饮犊清溪流 

　　○陶广文携酒赀过访僧舍 

　　汉庭掌故鲁通儒杖挂青钱问酒徒岂谓鳣堂饶苜蓿更烦鹿苑供伊蒲逃禅何点心无着入社陶公兴不孤翠竹碧梧能却暑对君长日坐氷壶 

　　○李超无文学招饮分得科字 

　　虚牗凉阴翳石萝古墙积雨长蓬科洛阳论事生何少东海推名朗媿多似尔放言非孟浪对余雄辩若悬河况逢伯氏仍开美不惜厌厌九酝醝 

　　○过访江阴张邦粹时沧洲社诸客同集 

　　十年重欵故人扉且就桐阴一解衣酒贳杜桥云液细鱼烹申港雪腴肥国中属和新知满江上看山旧侣稀醉向北窻堪信宿何烦留客赋无归 

　　○张明府携尊过观音寺避暑寺有潮音阁瓠子冈旧迹 

　　惠远风流坐道场不教酒禁恼柴桑宁知庐岳莲花社近在潮音瓠子冈宝月初生诸品净曼陀时雨四天香不愁人世多炎热一饮清泉灌顶凉 

　　○五日郝江阴仲舆使君招饮君山女顶观剧二首 

　　万木丛云暎紫岩侯人除道竹初芟江涵远昭吞飞阁树拥残霞过落帆即有左马?真歌白苎不同司马湿青衫 【 时使君给事左迁江阴】 前身信是蓬莱使拂石仍题散吏衔 
　　茂宰登临复在兹凭高怀古一题诗樵苏不禁春申墓苹藻惟羞季子祠 【 邑有黄歇墓季札祠】 帆外天垂吴岫小镜中鸟去楚江迟昌阳九节犹堪泛续命何烦系五丝 

　　○郁文学携尊饮季氏园时有小史度曲 

　　曲榭通幽翳石萝方塘远思渺烟波千章灌木蝉声集一径晴沙鹤迹多团扇新翻周史曲中洲时和越人歌酒醒苹末凉风入客平台柰晚何 

　　○寿翁从周丈人八十四首 

　　鴈水纶竿暎少微白头巳息汉阴机化畦风日通秋屐月阁烟波动夜扉碧落吹箫嬴女在山阳闻笛旧人稀却秦藩魏当年事自是江南一布衣 
　　忆昔高谈碣石宫几人拥篲效趋风梁园耆旧推枚叟相国清虚舍盖公 【 公为云间四明太三相公上客】 长路雄心枥马大江归思托冥鸿名都花月须臾事岁岁空山老杜丛 
　　垂白归依日月灯春愁春恨折春氷庞妻能说无生忍摩诘元称有发僧 【 公自号在家僧】 莫问童乌传赋草且从野鹿演真乘观心坐契圆明义十二多罗尽葛藤 
　　说偈冥参静掩关浮名莫问有无间分甘花底堪娱日采药林中可驻颜黄阁几经珠履散清江长与钓丝闲郫筒桂楫堪乘兴倘就何家大小山 

　　○兰阴张曼倩善诗豪于酒自楠溪过访赋赠 

　　鹤袍云笠下柟溪载牍三千半滑稽名借相如非慕蔺贫同主父乍游齐过江名士多标目到海青山剩品题曾宿陶公著书处千秋重与护龙泥 【 曼倩曾三宿陶宏景真诰洞】 

　　○冯元成学宪招饮虎邱 

　　海涌峯前日未曛生公石上坐氛氲花催寒食风先落柳拂晴波暖乍熏金虎玉凫空古隧盘鵰栖鹘自寒云上方昏黑回舟晚名理超超对使君 

　　○李绍仲过访投赠一首并简张函一国博绍仲客王司理署中时将还清源 

　　黄河八月动灵槎风土初辞谢客衙镜里布帆沧海雨箧中诗草赤亭霞题残电白家家障看徧淄青处处花江国曾飧龙鲊异好因博物问张华 

　　○同张叔相杨汝建邵少文柯茂倩邵国献集赤城林孺苞孺敷问棘园孺苞先公帻麓丈旧每觞予于此并用志感 

　　霞气寒蒸海上城寻右还作采真行书灯时扣雷门石家酿频倾力士铛谈向五君探理窟赋从二陆起才名山阳旧是经过地欲奏朱纟??半楚声 

　　○再过岩泉陈居士 

　　居士九十余有婴儿之色事佛甚精严老翁长日对眠鸥稚子前陂自放牛石壁紫苔留佛影江村红藜过人头逢君今夕复何夕行客新秋感旧秋 【 予两岁俱七夕经此】 一曲晚山桥外路班班轮鞅自堪愁 

　　○寄陆履素运长 

　　关门祖席动经旬欲折疏麻意未申草色渡江芳渐歇禽言入夏听犹新向来国计须盐铁老去才名起缙绅曾是郑庄推毂士云间时望后车尘 

　　○夜次金斗驿忆王昭粹鹤林水亭 

　　橐皋驿路古城东露井高梧自朔风日近至前浑过客山连江北尽成童层闉隔水沉秋柝寒月如霜起夜鸿为语鹤林篱畔菊可能留醉待邻翁 

　　○金斗驿寄怀林叔度 

　　天低西日马头悬睥睨乌啼万井烟驿路新愁淮水月亭皋远梦越江船依刘无赖秦公子辞赵长怀鲁仲连白发三千中夜满明朝万一故人怜 

　　○晚抵合肥城下星刘海日明府 

　　平沙莽莽远天低天半孤城万堞齐淮浦落霞堤树外蜀山寒日岭云西涂长疲马同时渴风急惊乌伴夜啼闻道使君能待士出关无用候鸣鸡 

　　○淮阳归兴四首 

　　淮泗秋风动地来月明如水鴈声哀南经伍员 【 音运】 吹箎市北眺曹公较弩台归路渐香菰米饭佳期巳负菊花杯愁闻烽火连东北极目浮云黯未开 
　　穷秋征马出扶桑五夜流乌入建章土木再烦将作匠诏书频拜羽林郎山连丰沛今汤邑江绕濡须古战场安得汉庭长孺辈令渠一卧治淮阳 
　　问讯吾家沧海君紫芝满地吹凉云长门无金可买赋谷口何人空勒文即有淮王招隐士懒从蛮府呼参军玉笙吹冷不归去遥夜中天鸾鹤羣 
　　初阳古洞敞三扉忆昨题诗坐翠微缑岭巳骑孤鹤去鼎湖无复一龙飞坛前竹浪云连屐石上松涛雨湿衣翻架残书风策策满庭黄叶旅人归 

　　○雪斋柬叔定季舆时叔定夜宿听笙台 

　　?朔飞霙满吹台君家和雪总仙才月中笙度难分鹤林下香浮始辨梅赋拟兔园连壁暎字探龙颔并珠来独怜咫尺妨移棹不及山阴兴尽回 

　　○寄太和隐者 

　　姑射仙人氷雪容廿年不下紫霄峯身疑槁木轻于鹤手种长松半作龙石上灵苗和露掇床头真笈倩云封风尘忽作游仙梦髣髴犹闻洞口钟 

　　○和季舆见怀韵 

　　冥冥残雨动凉氛菌阁名香静自焚飞磵隔花喧石溜远空低树亚湖云好奇时辩虫鱼字畏俗翻恬虎豹羣薄暮题诗劳寄忆平林斜日正思君 

　　○晚出天姥山回望华顶 

　　目送霞标夕鸟还琼台窅霭巳难攀还疑太白梦来夜始信承祯悔出山 【 去天台五十里有山名司马悔因司马承祯应诏至此悔出故名】 谷口送人芳草远洞门随意绿萝闲扶筇惜与溪声别一隔桃花巳世间 

　　○孤屿塔院晓望 

　　梦听江槛漱风湍起擥清晖坐夜阑波涌星河动高树月横塔影卧空坛金浮鳌背霞光皛花缀珠林露气寒沧海一杯天万里欲呼赤斧跨双鸾 

　　○送和美人染指甲二首 

　　金盆夜捣凤仙膏试染掺掺裹綘绡一掬珠光随袖隐十分春色轴帘娇影翻银甲移筝柱艳助绯桃整翠翘独坐阑干闲屈指隔窻蜂蝶故相撩 
　　红豆疑抛玉笋长朱樱误调雪衣娘舞台垂手臙脂湿妆镜图黄琥珀光影乱丹砂流画扇色分檀晕绣罗裳绮窻寄远题书罢彷佛啼痕在八行 

　　○舟次武昌 

　　飒飒野风吹女萝瘴烟春竹愁湘娥荇带苹花锦历乱峯阴云气青嵯峨吴娃无赖浆初动菱歌乍停江欲波武昌三月足肠断杨柳依依离别多 

　　○黄鹤楼 

　　武昌城下汉江流武昌城上黄鹤楼古人今人不可见江草江云相与愁远天万里送飞鴈长风八月吹行舟从来二别 【 小别大别山】 伤心地一望烟波堪白头 

　　○楚江秋思 

　　南国微霜冷芰荷楚江木落水增波湘灵月下怨瑶琴山鬼风前衣女萝青鸟飞飞空碧海黄姑渺渺隔明河归心一夕生华发欲采苹花柰晚何 

　　○寄梅予马 

　　苦忆平生梅仲子廿年尺素几浮沉折腰不作河西尉拥鼻时为洛下吟老病可堪销带孔春情无复荡琴心杨花飞尽兰蕤歇 【 杨蕣华马湘兰二名姑俱没】 淮水悠悠与恨深 

　　○晚 

　　一径萧萧落叶深起扶双屐破秋阴夕岚淰淰寒侵幔野火荧荧暝隔林才尽徒知卑少作病余渐巳化童心遗编自抚嗟何就每听残钟独拥衾 

　　○柯茂倩自白门携妾归 

　　烟月长千古帝都远山如黛正当垆郎骑白马来何处妾往青溪唤小姑桃叶渡江无用楫柳丝窣地巳藏乌碧窻残梦花犹暝莫遣银床轧辘轳 

　　○鹤林水亭 

　　爱尔鹤林水亭静若论人境真无双松下凉云碧连瓦城上寒山清渡江盘剥橡栗晚留客花暎蒲桃春扑缸乌啼睥睨饮复罢课子分灯来夜窻 

　　○悲歌 

　　秋山漠漠秋天清黄花向人双眼明南皮故人半零落北邙侠骨空峥嵘回头万事了如幻入手一杯差有情酒酣击石浩歌发匣中古剑乌乌鸣 

　　○村翁 

　　经时散发卧衡门自笑村翁不出村每惜花飞频绕树只愁酒尽屡窥尊溪童竹下同垂钓野老篱根对负暄惆怅梁园旧宾从当时授简几人存 

　　○劳农 

　　皂帽清鞵绿玉筇西畴春酒劳春农献嘲不敢辞凡鸟抱膝非关学卧龙梁苑何人虚左席圣朝无事议东封萧萧短发寒灯里独听东林渡木钟 

　　○甲午孟冬是岁雷鸣龙见桃李再实 

　　今年?朔春意动桃花梅花相间开白昼蛟龙鬬江口十月海天闻怒雷巳看封闭日漏泄即防雨雪春毰毸东皋老农泪至地嗟尔股肱宜念哉 
　　泽国四月梅雨来今冬梅雨兼闻雷 【 细雨连二十日如黄梅】 长蛇昼出蛤夜吠苦李再实桃复开老农迸泪罪真宰野夫独立搅中台抉云无力仰天叹剪烛扣壶歌自哀 

　　○寄题常吉中秘 

　　金门傲吏赵王孙垂白谭兵侠气存柘弹平明飞帝苑刀环残夜筑侯门屡求斩马非沽直不买卢龙是报恩 【 时倭奴压朝鲜朝鲜乞内属中秘屡疏大司马主封误国】 散尽千金空四壁秋风萧瑟卧文园 

　　○人日晚集吴大猷中坚柳营分得湖字 

　　人日日暮兴不孤柳营垂柳闻啼乌巳看彩胜暎缇暮更有青丝提玉壶烟光冥冥搅花树春风渺渺吹江湖况闻海外散金甲剩与老农歌大酺 

　　○同复支上人宿仙岩寄郝明府 

　　闲傍支公宿上方遥怜潘令在河阳囱悬飞瀑秋生枕山压长檐雨暎郎野鹘惊栖风铎响粥鱼催供午林香此中幽事凭谁赏麈外天花满石床 

　　○病中戴子封丈见访 

　　山北山南感索羣每看爽气挹清芬 【 子封家夏仙与余膈一山】 平分梅屿愁中月不隔萝庵梦里云耐可花时虚对酒仃如雪夜未逢君欲参不二毘耶室石上松声共卧闻 

　　○同余节侯集王昭文太玉楼分得分字 

　　楼俯城阴切紫氛桂尊清赏洽兰熏曲池天倒华峯树古洞霞蒸碧海云丹壑空音传凤啸晴囱残墨办鹅羣好奇况对南州士定有双龙犯斗文 【 节侯南昌人】 

　　○西湖重逢林中秘 

　　中秘予乡人也年八十余而神明不衰 
　　前朝黄发秘书郎剧语依依话故乡聃尔貌同周柱史岿然身拟鲁灵光鹓鸾旧侣俱尘土龙鸟奇文识洞章先帝侍臣君独在一歌供奉泪千行 

　　○大柳驿有感 

　　列骑駪駪拥内臣黄旗朱椟辏雕轮矿销麐趾荆山破蚌泣珠胎粤海贫可是皇天忘悔祸不缘封事讳批鳞驿亭试检轮台诏坐对残灯一怆神 

　　○渡黄河 

　　浊流镕日澹无辉断岸横天远树稀汉使寻源来绝域客星取石辩支机波吞瓠子功难就氷解芦关戌未归日暮塞鸿愁北渡征夫何事到金微 

　　○潼关山阁晚眺 

　　鹑首星分东雍州重关百二控渠搜劖天泰华三峯出划地黄河一线流春色逐人遥入望浮云极目迥含愁班班车马亦何意斫剑悲歌非壮游 

　　○中部晓发 

　　征途残梦曙鸡前绝岸层层故道穿人迹渐分沙上路马头如见峡中天台寻汉武曾游处城指秦皇旧拓边今古销沉堪一醉漠南春色到延川 

　　○晓渡无定河 

　　寒沙皛皛淡晨星河水溅溅响远汀战垒残更磷火碧猎原经雨烧痕青魂消古塞招难返骨泠春闺梦巳醒试吸月氐颅窟酒胡笳羗笛醉中听 

　　○塞上逢金伯庚有赠 

　　无定河边柳乍舒逢君立马一踌躇解纷未借聊城矢着论应过越绝书岂向平津厌脱粟耻从幸舍叹无鱼银罂马湩频堪醉几许乡愁与破除 

　　○同郑昆岩中丞利瓦伊城督护金伯庚文学集雄石峡 

　　高下香台紫翠通半空人语水声中霓旌高闪龙沙日骏马长嘶石峡风壮士弯弧盘俊鹘伶儿舞褏拂惊鸿况逢款塞多清暇参佐酺歌燕赏同 

　　○寄粤西杨济寰中丞四首 

　　象郡龙城涨海遥中丞羽纛切云霄巳看卉服来盘瓠载见朱干格有苗雨合漓江兵乍洗风生桂岭瘴初消只今麟阁论功日鹊印骍弓出汉朝 
　　苍梧南去岭云低万骑天开甲帐齐杨仆楼船炎海外伏波铜柱夜郎西材官一半分朱雀甲士三千擐水犀不用记曹烦阮瑀捷书立马待亲题 
　　益部家声起誉髦关西夫子旧人豪洪源地挟巴江动井络天垂玉垒高法契孙吴参变化赋含扬马合风骚桂林洞壑饶灵閟缓带时堪命紫毫 
　　夕郎谏草动明光还忆提兵领晋阳折柳行歌饮马窟采薇载赋跕鸢乡筇枝蒟酱通蛮徼翠羽明珠贡越裳勋业未须轻陆贾犹堪舌下粤南王 

　　○集杜冠军烟驾园 

　　风流君是杜当阳萧旷园如顾辟疆益部名花称望帝月支异卉出戎王才情较似丁年薄艳曲翻怜子夜长纨扇忽惊秋色早龙沙万里月如霜 

　　○送朱伯隆文学还广陵和来韵二首 

　　秦关并马日过从形胜河由百二重月上高城闲鼓角参横西第罢歌钟缔交雅爱朱公叔持论谁如陆士龙二十四桥归路近美人相忆采芙蓉 
　　曲池别馆是侯家姻娅过逢近綘纱岂有连城偿赵壁巳看飞檄净胡沙淮南招隐初生桂塞北归期类及?君到芜城定回首应怜河汉滞星槎 

　　○同金伯庚登旷观楼 

　　绝塞风云岸帻高牛羊斜日下平皋天垂青海连穷发地引黄沙入不毛貂额徤儿珠勒马凤槽小部郁轮袍飞扬跋扈论兵地湖海元龙气自豪 

　　○刘厚吾观　察擢陇右参知中丞郑公从榆父老请疏留治兵如故奉简四首 

　　塞马萧萧动地秋使君能不恋并州主恩元自同骀荡时事应知重去留河内父兄方借寇汉南宾客旧依刘寒梅垂柳遥相惜不遣春风过陇头 
　　雁塞龙沙早策勋谁云供奉但能文集旟载属安西部星使空詹陇右军碛里马嘶青海月尊前鵰没紫台云双童夹毂频相讯千骑空传待使君 
　　青琐金门侍从臣及?初拜紫泥新棠阴久合仍分陕草疏重成拟过秦腰下银菟垂两组车前驯鹿拥双轮河湟当户惊相问欵塞临关不动尘 
　　沉沉宪府白云间吹角旗门虎豹闲命酒回波移鴈柱轴帘残雪满驼山前军忽报霓旌出飞骑仍传露布还 【 时有孤山之捷】 为语西人莫惆怅阳春未隔玉门关 

　　○送金伯庚还四明 

　　猎猎长风吹鹖冠城头酒尽劝加餐河山四塞孤鸿没雨雪三边一骑寒渡口桃花江上梦故园杨柳曲中残悬金何必咸阳市着就潜夫信不刊 

　　○清宁台赏雪四首用不朋三字韵 

　　琳林霁色晓相参天半崇台此胜探万碛寒光回漠北千峯积素接终南狂催银甲调筝柱醉睨氷花拂剑镡遥忆故山当此夜荜门空锁径三三 
　　风流地主汉征南绝塞行边帝命三帐下健儿曾挟纩幕中词客藉分甘题书不待龙门赏示偈还同雪岭参最爱园丁清供好敲氷寻笋斸宜男 【 时园丁供萱笋】 
　　天畔羣峯隐夕岚忽如银海涌鳌簪兜罗界敞珠尘净不夜城空壁月含金柝无声烽乍息铁衣方解卧初酣燕台秦树应相忆莫遣阳关更迭三 【 时不朋将入燕省觐】 
　　层台快雪日高谈不速无论客有三声撼龙堆移毳帐影迷驼岭隐精蓝阳春乍引寒先失吟管频呵冻尚含欲缓归心凭小史可堪歌出望江南 

　　○忏室对雪再用三字 

　　鬘陀行树拥香龛白业如逢老宿参法海珠林开宝藏诸天明月影寒潭大同巳混寥天一觉路如趋快活三自觉氷心消欲尽多罗初启志公函 

　　○熊参戎过访赋赠四首 

　　海天行幕俯蓬莱建节今看济世才水国潮生朱鬣过石梁风响绿纟??开扶桑坐见妖氛豁楛矢曾看异域来他日圣朝论将畧何人勋烈在云台 
　　儒将风流礼数宽勋名三十早登坛飞龙翔鸟珠钤秘紫电清霜画戟寒云压艅艎连百粤地浮渤澥控三韩鲸波不动江如掌南戒青山镜裹看 
　　海色烟消缓带过风前玉树自傀俄威名再见熊渠子方畧何如马伏波帐下记曹传檄草军前横吹奏铙歌凭高坐啸天连水咫尺楼船近绛河 
　　抚剑归来越水滨姓名何意动相闻自便抱犊山中卧不买卢龙塞上勋 【 时余归自榆关】 扪虱岂知当世务辍鸾空驻棘门军汉庭事业须公等只合羊裘卧白云 

　　○鴈山七贤祠 

　　百尺峯头步紫苔七贤祠下坐衔杯溪花邀鸟双双宿山月呼猿个个来啸傲颇谐云壑调代兴真媿古今才黄尘赤日亦何意玉匣铜驼莽自哀 

　　○曝书得黄白仲遗墨有感 

　　蓟门烟月美勭游梁狱书成涕乍收乐府裁教周小史平生不负魏其侯 【 白仲与西宁侯宋忠父与死友】 神销骏骨金同尽螙惜鹅羣墨尚留欲问一坏埋玉处葛洪陂畔待深秋 

　　○读边报因伤故人郑邦章于文若关中两中丞相继殁有感 

　　岁晏关山雨雪开江天风浪鴈鸿来木皮三寸寒应剧蒜发千茎老更催当宁自操高世畧拓边谁拟出羣材开元朝士俱零落野老吞声赋八哀 

　　○仲秋余病甚剧九日廑能任杖而起适季舆兄至山阁留酌看池上芙蓉作 

　　秋山病骨鬬崔巍倚杖逢君笑口开人共葛陂龙未化客疑辽海鹤重来林间病叶催霜鬓池上残花照酒杯共把紫萸成一笑未辞潦倒老平台 

　　○遣女后晓起口占 

　　濙濙庭树散朝暾袅袅农歌出远村蓬鬓有霜愁擥镜草堂无客懒开门家贫嫁女难留犬病起调心巳定猿高枕不禁新酿熟试将茗碗代匏尊 

　　○元日叔定季舆携诸孙过饮山雨阁 

　　栢叶椒花自荜门晖晖林水静初暾远山戴雪横青阁晴雨?曷熏梅照渌尊开径竹中来二仲分甘花底及诸孙也知黄绮终偕隐始信朱陈别有村 

　　○逃暑东陂竹下口号 

　　万国一冶飞炎埃东陂乱竹连苍苔走入凉阴邱巾帻旋拂片石开尊罍沐猴礼法苛不巳躶虫袒跣真悠哉寄语人间蚍襶子莫向伯伦裈里来 

　　汲古堂集卷之十七 


　　●汲古堂集卷之十八 

　　东瓯何白无咎着 

　　七言律体 

　　◆七言律体 

　　观大龙湫宿讵那庵 
　　西村晚步 
　　送沈广文计偕北上 
　　王伯度以诗见怀步韵奉答 
　　白门杂兴 
　　哭梅子马参军 
　　舟泊樊城 
　　临皋亭 
　　汉江晓望 
　　鄂渚陈鸿胪招饮舟中 
　　白塔寺坐月望头陀山 
　　题丹邱石室赠葛道人 
　　秋日同郝大令包学宪集孤屿浩然楼 
　　江行望雁山芙蓉峯寄大观老宿 
　　宿仙岩清晖阁大雨后晚霁 
　　东渚晓晴漫兴 
　　寄邓太素 
　　和彭季长秋柳诗十二首 
　　梦游篁潭纪事 
　　再宿龙潭背山家 
　　春日王邦彦偕伯氏邦瞻携団招同王明元张思吉泛舟游双溪寺 
　　闻裴在涧山人过访 
　　病中口占 
　　姚龙文重阳前一日过访 
　　病起偶得名酒聊试小饮 
　　尝新稻作 
　　寿姚龙文二首 
　　六月大雨后简王伯度 
　　梅花八首 
　　又和前韵八首 
　　红梅八首和前韵 
　　绿萼梅和韵八首 
　　送刘长孙都阃之官南昌并简诸宗侯匡山社诸君子五首 
　　王季中社兄构泠吹楼成以诗见示予同邵少文过集奉和二首 
　　题姚君长太学云来亭 
　　听涛亭 
　　送幻由上人归天台寿其师幽溪和尚 
　　送刘逢祥小侯之南昌省觐并简沈孺休 
　　长至日送施云翼广文迁国博北上三首 
　　客昆阳辱郭明府携尊过真武宫见邀诗以奉谢时予复有黄公洞之游 
　　九山梅隐卷题赠虞梅亭征君 
　　答张叔麟丈见寄韵 

　　○观大龙湫宿讵那庵 

　　横厓忽断磴微分屐齿鍧然散鹿羣沓嶂支天藏日月古湫通海走风云林香不断千年药龙气俱成五色文 【 是日返照射飞瀑忽成彩虹数道】 入夜老僧持佛母微微清梵定中闻 

　　○西村晚步 

　　陇麦青青雉子班李花皪皪桃花殷青山不觉独行尽白鸟忽来相对闲忘言似与古人晤幽步每随樵客还稚子闻呼出深竹微微新月开松关 

　　○送沈广文计偕北上 

　　江树霏微欲上潮江楼帆影去心摇星河日与灵槎近气象深愁彩笔骄鸣鹿呦呦思野草白驹皎皎食场苗圣朝巳重王褒赋曾遣宫人诵洞箫 

　　○王伯度以诗见怀步韵奉答 

　　秋来擥镜鬓添霜谁谓狂夫老更狂逸驾敢齐名下士长斋新受法中王清羸自称烟霞疾戒定曾熏夙世香梦里依依见颜色琼台天半月苍茫 

　　○白门杂兴 

　　阁道乌啼禁柳斜春堤岸岸柳飞花日浮缥瓦遥疑雪烟羃丹楼近若霞堂上双樽孙楚酒桥头两浆莫愁家旧宫乐府翻新调狂杀吴儿白鼻騧 

　　○哭梅子马参军 

　　子马旧与予饮狭邪晚就板桥望月夜分始别去 
　　雁柱鹍纟??蛱蝶裙板桥酒暖夜初分月明淮水浑疑雪花暗湘帘不辨云碧玉巳归曾爱妾紫髯难觅旧参军墓田遥隔长干树一曲西陵君讵闻 

　　○舟泊樊城 

　　泽国时清战垒平霸图形胜控巫荆时危盗贼分茅土事去英雄走麦城水镜自高司马躅草庐终负卧龙名隔江一曲襄阳乐五两如林镜里行 

　　○临皋亭 

　　龙战?黄血尚腥烟波无赖到江亭三分鼎立成何事一局碁残梦巳醒沙树雨消吴岫碧岳莲云断楚天青布帆无恙悬新月坐听渔歌出远汀 

　　○汉江晓望 

　　葭菼苍苍水气昏霁烟半紫浴朝暾江筠尚染湘娥泪山鸟犹称蜀帝魂树合汉皋连鄂渚峡分禹甸控荆门篙师来往轻风浪指点遗踪与客论 

　　○鄂渚陈鸿胪招饮舟中 

　　积水明星动綘河苏苏垂柳晚凉多青帘画舫木兰楫红袖小姬玉树歌飞阁出城吞鄂渚远山浮黛染湘波金门典客头如雪月冷乌啼奈乐何 

　　○白塔寺坐月望头陀山 

　　头陀山拥白云飞绣塔轮扶满月辉满月正当文佛面白云如曳定僧衣云消塔影悬青汉月迥山光澹翠微不用更参赡养观空音妙相总清机 

　　○题丹邱石室赠葛道人 

　　鼋逸人居子午谷叶法善住卯酉山吾师独往继其迹铁锁高垂时可攀鱼行水面藻不乱鹤巢松顶云同闲愿狎渔樵丈黄发漫随尘土凋朱颜 

　　○秋日同郝大令包学宪集孤屿浩然楼 

　　岛屿烟涛入素秋琴尊胜日一登楼云扶塔影双林转天动江光两岸浮丛菊再逢陶令醉名山仍接谢公游不辞倚杖楞伽石皂帽欹风晚更留 

　　○江行望雁山芙蓉峯寄大观老宿 

　　雁山能仁寺唯常云芙蓉二峯最高绝航海者从百里外辄见其顶时大观说法能仁寺 
　　江行旦里见芙蓉知尔谭经在此峯罢席巳生东岭月与谁同坐北岩松花衔宝苑来驯鹿云护香台绕法龙何日竹房还幞被上方深夜听霜锺 

　　○宿仙岩清晖阁大雨后晚霁 

　　松间急雨走泉声云霁星河晦复明暗叶水光萤仰照高林风色鸟回惊霜钟响彻闻根在香缕消余鼻观清屡宿上方成底事媿逢老衲二毛生 

　　○东渚晓晴漫兴 

　　南湖一曲近困陂积雨初晴事事宜明绿新桐人鸟喜深青凉苇鹳鹅嬉世平泽国饶鱼稻农隙田家纪岁时我去野翁亦何几稍多清兴一题诗 

　　○寄邓太素 

　　烟花裘马古长于日日花间并辔看九泒浔阳心共折千重越岭梦俱难伯鸾灶不因人热范叔袍仍去日寒莫问平生飞动意秪堪东海老渔竿 

　　○和彭季长秋柳诗十二首 

　　半拂津亭半蘸湖暎帘犹自影苏苏霜枝恋别愁俱断露叶含啼泪共枯折尽尚怜春系马落残无复夜藏乌飞花飞絮相思路为问章台好在无 
　　不复长条拂苑墙秪留疏影护银床枝惊鸟鹊翻明月叶抱?蝉送夕阳向晚腰肢无可折后时眉黛为谁长武昌城外丝千缕风笛吹残五夜霜 
　　白门叶落总堪怜六代遗踪阿那??岛霜岸几行偏剩月雨堤千缕不栖烟玉蛾翻雪如前日翠浪闻莺待来年一曲竹枝相间发夜深商女系归船 
　　隔水垂垂近若遥凉阴不蔽赤栏桥趜尘浥露销金缕螺黛迎风委翠条鸱啸台城非故国鸦啼宫井认前朝盈盈旖旎窥人意忆得韶年静婉腰 
　　移种依依记汉南若为摇落怨江潭风凋?灞烟光澹霜脆青门晚色参声较庭槐争槭槭影随尘鬓共毵毵多情独有桓司马向夕攀条思不堪 
　　始看欝欝覆金河又见青青委逝波古道渐空那绾得宫莺易老奈愁何池台易主移新种邸第无人改旧柯莫向风前伤老大中朝耆旧巳无多 
　　一度芳菲一度疏赠行寄远几愁予平郊抛掷人烟少断碛摧残猎火余系缆古根凭水囓辞条病叶半虫书不愁向晚无青眼行倩东皇腊后舒 
　　妆阁芳随砌草腓琐窻叶间井梧飞腰疑朿素宽罗带色乱流黄缀锦机唱断阳关销翠黛梦回沙塞失金微向来独立繁阴处不分分霜上捣衣 
　　叶尽枝空耐可攀荒云澹霭有无间天低袅袅寒塘晚日落萧萧古戍闲不挽人行空寄恨惯随蒲老巧催颜江州白傅多秋思犹爱风情似小蛮 
　　犹忆条长陌草熏那堪落叶转纷纷先零薄命元同妾易折轻离可似君广武城边无去使亚夫营里又移军晓风残月翻新曲愿逐笳声马上闻 
　　盻盻楼头岁屡迁劳劳亭畔漫依然嘶残林外青丝骑折断门前绿玉鞭宝韈夜寒金埒影罗衣秋换玉河烟不如春暮飞残絮化作浮萍处处圆 
　　弱态柔姿不自持素娥青女妒修莫莫愁湖上无情种苏小坟??岛不断丝上苑恩同团扇薄茂陵声与白杨悲五株影里丛丛菊独柴桑九月时 

　　○梦游篁潭纪事 

　　余往游陶宏景大若岩阻雨宿洞中三日洞侧则篁潭林氏聚族于兹旧矣父老闻客至扶携具酒相劳甚驩土风淳朴宛然桃源之致壬子秋梦中怳历其境晓起作图并口占一律将觅寄彼中父老 
　　峯夹篁潭一水长桃源之说岂荒唐山中父老须眉古岩下风泉笑语凉沿月放船明镜动摘花泛酒赤霞香曾经三宿陶公洞仙梦重来意不忘 

　　○再宿龙潭背山家 

　　花暎澄潭不辨名鸟藏深树但闻声高田香稻新输税绝壁颓垣旧避兵阴洞云腥龙女过风林月黑虎伥行渔樵何幸当吾世饱饭松根说太平 

　　○春日王邦彦偕伯氏邦瞻携団招同王明元张思吉泛舟游双溪寺 

　　寺在大罗山麓中有百花潭石佛岭诸胜晚复移具流觞潭上得诗四首 
　　??厂屰?尽花源维野艇行穷莎径见香台翠微锺动僧初出丹壑云迎客乍来安用竹林追向阮且从莲社觅宗雷布金又见开祗苑漫拟昆明辨刼灰 
　　列嶂为屏曲抱垣双松如盖巧当门潭嘘云气卧龙出山动池光饮鹿浑风外天花流梵呗烟中梧竹媚琴尊古今俛仰俱陈迹试与东林老衲论 
　　大罗一柱障东南鸟道盘纡不可探翠壁别开千佛岭沧浪遥注百花潭古泓通海盘深黑绝顶摩天近蔚蓝它日试临登善帖六时弥勒愿同龛 
　　修禊风流亦在兹兴来拂石共题诗行厨竹里移香积曲溜花间送羽卮云尽远峯新月暎霞残隔水夕阳迟溪头乌桕知无数遥想清霜十月时 

　　○闻裴在涧山人过访 

　　山人河间鼎族也长斋好道足迹遍天下夏日过访山中亹亹?内形胜及当世知名士口占奉赠 
　　方袍乌帢兴翛然杖底名山不计年豪气未能忘结侠浮踪偶尔托游僊东方懒对三千牍南杜家邻尺五天剪烛雌黄当世士伊蒲茗汁对蝉联 

　　○病中口占 

　　竹下双扉昼自扃隐囊棐几托沈冥茶缶?当涛溅浮烟绿药杵尘飞暎日青示疾似枯金粟影补衣渐化水田形玉书闲就南囱读欲灌灵根老复丁 【 老复丁用黄庭语】 

　　○姚龙文重阳前一日过访 

　　时余病小间龙文袖携近着山居赋余以病未能读也寻赴王赞夫午饷因以示赞夫 
　　空山卧病动经旬弭棹菰芦意独亲聊示季咸机在踵未同枽扈返于真一秋积雨苔侵屐明日重阳菊笑人谁辨郊居雌霓字西家名士有王筠 

　　○病起偶得名酒聊试小饮 

　　笔床缥帙网流尘绝学萧然一道人秋色任随青鬓改世情长与白头新菊英欲泛床头酝槐穴初醒梦里身一曲清江东接海醉乡余日送垂纶 

　　○尝新稻作 

　　平畴云水淡湖滨飒飒湖风吹葛巾雨外香稉喧野碓夜深斗酒劳比邻共怜衰鬓殊非故岂料余生更食新自向法王参四偈空中鸟迹幻中身 

　　○寿姚龙文二首 

　　词林弱冠共论文跋扈飞扬总不羣名后八厨难借客礼先一饭独推君栽莲巳就东林社种秫同耕北渚云脉脉烟波三十里百年泉石好平分 
　　忆昔燕台并壮游狂歌同醉董糟邱南皮赋客秦公子北　面门生汉小侯 【 时龙文为寿宁侯西席】 怀古诗成倾座客闭门书就失穷愁莫论牛耳当年事只合余生付拍浮 

　　○六月大雨后简王伯度 

　　时伯度寓开元僧舍将过寿州谒彭季长太守并此奉寄 
　　六月山城苦炎热　雨枕簟如凉秋稍闻清梵出僧院况有绿尊消客愁月生莫作石梁梦潮来欲送江门舟凭君为问龚渤海何似当今彭寿州 

　　○梅花八首 

　　江梅一树媚新晴水际林边韵独清离合王?大波时上下欹斜暎竹太分明春浮石骨寒无影香度氷心细有声醉舞不禁乌帽侧石床点笔又诗成 
　　雪皴霜囓转愁予耿耿孤芳迥自如标格静宜氷壑暎风神清与月林疏秪堪托质依珠树不愿飞花傍玉除奇绝独禁寒到骨未嫌篱落澹相于 
　　空山忽见一枝横独立风前太瘦生羽客云衣三素泠江妃琼佩六铢轻遥湍洗月高还不断岸捎烟暗复明岁暮江南无驿使盈盈脉脉重含情 
　　鲛珠欲吐月为胎幽艳尤宜半未开对雪此时伤岁暮凌风无处觅荒台飞残风片愁难寄招得氷魂梦乍回曙月一痕霜角断鹤声乙乙渡江来 
　　密霰萧萧响竹扉茶烟笼月渐霏微春催氷蕋寒仍放香凝云英冻不飞困阁一枝人共瘦孤山万树鹤相依吹残玉笛参横后一半星河在羽衣 
　　掩暎偏宜竹数竿美人翠袖影栾栾花明雨外村初暝香暗沙边路渐寒看去宁辞湖上远折来欲寄陇头难缃桃秾李能谐俗不耐山翁倚杖看 
　　浴露坏姿回出羣无烦密布护霜云影横瑶圃千林寂香漱松根一涧分微月淡烟难辨梦缟衣翠羽忽疑君援琴自按凌波引不是湘灵不可闻 
　　?朔先开湖水滨蕋珠宫里月为人玉鳞缟夜家家雪石屋浮香树树春寒艳能禁霜鬓短繁英初暎绿醅新廵檐索笑浑幽事检点新篇句有神 

　　○又和前韵八首 

　　寒梅快雪雪初晴几树垂垂照水清花片时冲飞鹊堕珠光忽动浴鸥明流风枝乱松牕影迟日泉香石涧声不分灵均惟颂橘萧斋试续楚骚成 
　　渺渺孤芳香袭予山矾天质未应如雪中谁并风华洁林下人同气韵疏枝碍帽檐那忍折花飞苔砌漫教除平生雅爱林君复水石清缘晚更于 
　　流水泠泠瘦影横坐看小坞月初生缑山仙骥圆吭响姑射神人缟袂轻珠幌围春春自住雪城照夜夜还明遥怜闻笛湘江路独捻寒香故国情 
　　南枝蓓蓓早含胎不待春先渐巳开香雪一林难辨径素涛千尺欲平台持觞独引春无算绕树微吟日几回濯魄氷壶花影乱碧囱若有美人来 
　　琪树玲珑亚石扉远如云影入看微芳神待月寒相媚香艳无风静自飞独夜相思愁寂寂一枝寄远思依依长怀?灞探春地驴背诗成雪满衣 
　　竹傍寒英三两竿仙姿绰约倚檀栾干横枉渚笼烟澹花发西陵隔水寒相惜预愁齐放尽鬬妆每选半开难拈红拾翠当年事晚爱孤标不厌看 
　　羣玉峯头态不羣欲成仙梦若为云鉏氷斲雪栽非易似月如烟望不分佩解汉皋逢郑甫花明水庙暎湘君露荄未必能胜此四照同心亦浪闻 
　　馆娃宫畔太湖滨手植曾传古逸人水月不生尘土梦氷霜自饱石林春香浮苔干离离古风度虬柯剪剪新一曲綘河珠斗烂自呼尊酒酹花神 

　　○红梅八首和前韵 

　　天碧霞明逗晚晴綘梅一树近西清操凌氷雪心难化色借胭脂眼倍明步障紫丝空十里象牙红板漫双声移栽坐压河阳胜七宝为台定九成 
　　纵染繁华不负予岁寒标韵更谁如烛摇彩晕深还浅霞剪氷花密复疏不送韶光随逝水独分寒艳照空除可禁十日江城雪玉迭同心冷共于 
　　花亚雕栏紫雾横雪中灼灼太憨生名同綘树生来绝身比红儿掌上轻南岳琼珰留紫葢罗浮仙路近朱明烧残綘蜡寒侵骨不是夭桃太有情 
　　吸尽灵砂幻玉胎律回?钥巳先开耻随桃雨撩歌扇懒逐梨云媚舞台妆助汉宫人绰约书传陇阪使迟回芳菲不是?都观莫悞刘郎一度来 
　　?冬摇落此岩扉翻爱繁英点翠微氷湿霞绡华月泠水残莲漏绀霜飞长怜桃杏春相恼自许松筠晚共依镜里朱颜易零落且偎红袖坐苔衣 
　　綘萼朱跗傍绿竿上林千叶暎重栾不知氷骨元同种翻讶琼姿巧耐寒香过叚桥扳树易影迷庾岭出花难一规壁月春如许只合垂垂倚醉看 
　　独讶非时艳出羣雨中红湿染春云疑依霜柳香方觉误作缃桃近始分异种如分赤水洞余花欲赠紫阳君好凭清韵余酣后琼笛来从上闻 
　　一路寒香源水滨种梅疑是种桃人感时旧雨怜今雨迎腊看春倍当春若见拾遗头更白如逢水部句逾新两般标格还堪咏似为甄妃赋洛神 

　　○绿萼梅和韵八首 

　　花信迎寒阴复晴梅中僊品鬬孤清曙光不共繁星落晦夕俄惊片月明苔暎绿珩难辨色佩摇苍水不闻声秪应金谷理香处唤取芳魂种始成 
　　不辞倡和汝同予风过瑶华自穆如的皪琅玕相掩暎青葱玉树共扶疏未妨俗驾来唐突巳遣清标为破除一种幽芳谁得似昔人何事咏林于 
　　妸娜枝枝水上横回颷淰淰素波生字题琬琰名非重色较苕华体更轻深漾池光全澹荡浅含烟景半分明似闻曾过羊权宅不道仙家未遣情 
　　累累结绿是胚胎露蕋烟梢历乱开清韵真宜却月观高标宁假避风台看残客路仍千里醉藉香茵又一回剪刻欲妆金母胜西池青鸟不曾来 
　　一林如霰傍山扉照夜犹疑烂九微跗密不教千叶乱枝空渐与四花飞绿毛么凤长难见翠羽珍禽静自依独立空阶微雨后似分苔色上人衣 
　　新波千尺碧沈竿戍削亭部瘦影栾卓女绮琴挑夜怨桃根罗韈渡江寒心依危瓣销金粉蕋缀新枝串木难自嗅芳香银烛下雪儿留取镜台看 
　　缥蔕都房独出羣水香银浦度流云清如半月泉头见绿似慈恩寺里分但得一枝消俗韵不须千树比封君含毫欲广前人谱要使风标异域闻 
　　縠纹浮动曲池滨帘下霏霏暎玉人自弄明珠长不夜无烦彩胜剪宜春尘消明镜烟鬟绿香泛崇光翠黛新莫道碧牕难觅影更教纤月为传神 

　　○送刘长孙都阃之官南昌并简诸宗侯匡山社诸君子五首 

　　勋名四十早登坛七萃椎牛动地欢垂橐千金消结客聚粮三月始之官清江雨暎楼船直朱夏霜凌剑旆寒君到龙沙应北望高皇遗碣在巑岏 
　　镇南卤簿指南州庸蜀荆巫总上游全楚先声飞片檄清时儒将委轻裘二峯秀色如相待五月寒江正稳流定见绿林消寇盗苻萑舟檝未须忧 
　　清霜紫电淬神锋将畧军声远折冲肘后黄金悬一鹊斗间灵气辨双龙水犀行见收鱼海天马无烦试蚁封庐岳屏风飞梦数因君倘得卧云松 
　　洪都形胜控沅湘清兴犹疑在武昌涛撼章江喧枥马月生滕阁据胡床风华羊杜方骖乘词赋应刘并雁行试问南州诸帝子虬髯谁似汝阳王 
　　十年苦忆匡山社实有新诗海内闻此日湖山谁是主异时宾客总如云无书莫问洪乔渚有酒须浇孺子坟振旅定看僚佐集座中试觅孟参军 

　　○王季中社兄构泠吹楼成以诗见示予同邵少文过集奉和二首 

　　子晋宾仙有吹台君楼遥对吹台开月明似听鸾笙度云白犹疑鹤驭来源水桃花忘晋魏辋川胜事属王裴芙蓉池上尊长满绝胜金茎露一杯 
　　临池一曲缦郎回万柄芙蓉镜里开远近涵清开洞壑高低凿翠缀亭台花间词组新诗就松下凉风急管催罚酒未辞金谷数主人不畏玉山颓 

　　○题姚君长太学云来亭 

　　飞霞洞口生紫氛日夕中峯来白云忽暎空波自舒卷更与爽气相絪缊玉壶自挹云表露琼笙欲下云中君我来试着谢公屐坐令池草回清芬 【 亭在飞霞洞口谢客池上】 

　　○听涛亭 

　　君家长松几千尺落落独立亭之皋古根入地饱灵液赤虬卷海吹苍涛?鹤忽至明月堕青天不动凉云高我来亭下枕石卧欲向梦中寻二陶 【 陶渊明抚松盘桓陶通明听松为乐二公深于知松者故云】 

　　○送幻由上人归天台寿其师幽溪和尚 

　　幽溪嗣法浚灵源华顶东南一柱尊汝与人天添眼目世传台岳盛儿孙莫论俗谛非真谛能报师恩即佛恩持得瓣香归献寿拈花一笑巳忘言 

　　○送刘逢祥小侯之南昌省觐并简沈孺休 

　　予侯豪儁孰如君歕玉神驹迥出羣历齿转令惭孺仲英年况复等终军故乡为客过黄菊异地宁亲望白云莫倚赋成无与和座中今有沈休文 

　　○长至日送施云翼广文迁国博北上三首 

　　关西名地起三鳣凤诏衔来云汉边毡色暖浮南至日赋声新动北征篇马前月落桑干迥掌上云生碣石悬到日定知簪旆集建章新柳入韶年 
　　五云多处是神皋六馆开时集誉髦壁水芹香熏晓佩圜桥槐色上春袍西清花缀鹓行入左个云扶雉尾元会人亲讲幄甘泉雄藻待抽毫？ 
　　横经日在翠微间鹿洞花深讲席闲谁谓龙门偏屼峍时容褐父剩追攀文嘘余烬朱光复诗采流风正始还悬想石渠灯火夜可忘听雨忆中山 【 公署适当中山之麓】 

　　○客昆阳辱郭明府携尊过真武宫见邀诗以奉谢时予复有黄公洞之游 

　　横阳一水接东瓯河润重逢郭细侯双凤水泥来日下九凰山色满城头仙坛月落尊仍满帝畤云寒榻尚留欲向黄公探旧迹可能兴尽剡溪舟 

　　○九山梅隐卷题赠虞梅亭征君 

　　美人手种寒梅树一径浮香入草亭残雪融光烟漠漠素波写影月泠泠客来庾岭诗初就鹤返孤山梦欲醒飞尽玉鳞春寂寂隔篱闲数九峯青 

　　○答张叔麟丈见寄韵 

　　渚东东畔数峯斜一曲天藏四五家日落烟霏浮磵竹月生云石动江花衡门无客歌今雨春瓮经时酝晚霞试咏四愁愁更剧美人何处把瑶华 

　　汲古堂集卷之十八 


　　●汲古堂集卷之十九 

　　东瓯何白无咎着 

　　五言排律体 

　　◆五言排律体 

　　五游卷为叶元博赋 
　　孤屿观塔灯同王永叔作 
　　送秀上人还吴二首 
　　寄鹿田山中隐者吴孺子 
　　龙君御知白亝新成同用新字 
　　同龙君御使君集华盖山得班字 
　　拾翠 
　　净乐宫 
　　玉虚宫 
　　八月十三夜同诸子集高行之将军署中分得蓉字 
　　同丁将军集陈光禄西园送薛君瑜还四明十五韵 
　　自冶城渡江至江浦 
　　陈石夜行遇雨 
　　巢县阻雨寄宿牛山道院晚眺焦湖因忆故山草堂三十二韵 
　　卜居东渚简王赞夫项季舆乐洲上人 
　　赠郑云岩次公 
　　明圣湖寄怀李云中太史五十韵 
　　谒桥陵黄帝葬衣冠处 
　　七夕郑中丞张燕清宁台命侍史度曲校射作 
　　九日寿观察五嶷常公五十韵 
　　从王昭行乞夹竹桃 
　　父书斋诗为余节侯赋节侯观詧余德甫少子也 
　　逃暑凉月湾竹下寄季舆 
　　陈行之书斋成扁曰黄雪拈唐人于武陵桂花语也漫赋一律 
　　再赋 
　　予抱病渚浦山中秋日辱南昌张曼胥文学同张太衡太守过访时曼倩出其同里邓太素余节侯所寄书太素节侯皆予旧好也次日曼胥将发归棹江上寄赠长律步韵四首并简太衡先生及寄邓余二君 
　　简太衡先生并再送曼胥江上 
　　寄邓太素孝廉 
　　寄余节侯因及其先观察德父先生时节侯书来知太夫人捐馆舍 
　　王大参瞻明公祖入贺万寿公适值初度辰赋赠三十四韵 
　　题王季蕃百花帐同王季中吴翁晋分得华字 
　　题季中百花帐同翁晋用窥字 
　　百花纸帐同翁晋季中用题字 
　　题张叔相芙蓉帐 
　　岁在壬寅予久客江阴邹彦吉大参寓书见邀累千余言多所延奖复承画扇大集之惠时迫岁暮趣归不及舣舟梁溪奉谒有负虚竚至意赋寄三十二韵 

　　○五游卷为叶元博赋 

　　寥寥禽尚后谁复蹑?踪将子探恒岳仍闻访岱宗嵩高回日月太华削芙蓉南望朱陵馆前当紫盖峯有无攀汉栢曾否抚秦松日出先瞻顶云生远荡胸百灵尊秩典列圣纪登封宝箓藏金检珠邱瘗壁琮浮沉前代迹寂寞上方钟宿莽千秋碣仙人九节筇天游无不可神秀剩堪供巨胜蕡?实昌阳冐紫茸酒??斗琼液酿药倩石泉舂凤吹时能逐鸾骖冀可逢元君霞作佩毛女雪为容木客驯文豹芝童跨白龙因之辞浊世兼以散?悰小别仍千??冥搜信几重逍遥鹏谢鷃引领蟨怜蛩婚嫁无须待吾将曳屩从 

　　○孤屿观塔灯同王永叔作 

　　九微悬四照天半涌浮图宝树重重缀铜荷面面殊霞轮排鴈翼烟网错鲛珠斜汉相经纬泠风动有无髻光千佛现阴火万灵趋绝顶惊栖鹘圆沙起宿凫西来传慧焰东出避阳乌信是丹邱地无愁清夜徂 

　　○送秀上人还吴二首 

　　上人曩从补洛伽航海至永嘉结庐僊岩山中凡二载兹将取道白岳入吴赋此赠别 
　　忆昔向东嘉来从小白花香岩瞻宝地桂岭閟春华法鴈初衔菓驱乌正聚沙巢居通洞壑觉苑覆袈裟夕霭褰丹幔朝岚网碧纱观心谈四谛问法演三车不住宁论去浮杯即泛槎知君登岳顶应望海门霞一自携瓢笠?参迹每同人天方建草僧腊再钻枫山水云门约风烟鸟路通寒辉南磵雪灵籁北岩风鹿苑经行处龙湫晏坐中霜锺来桂殿宵梵出花宫上日思芳草先秋逐断蓬慧心唯忍辱觉路未论穷借问灵树何年更向东 

　　○寄鹿田山中隐者吴孺子 

　　独立苦无骨饥来犹傍人怜君辞浊世削迹甘清贫一卧动三月万山无四邻谭经僧褁饭乞饮樵遗薪空肠贮玉屑矢口皆天真严濑日在望高风殊未湮相思不可见寂寞烟萝春 

　　○龙君御知白亝新成同用新字 

　　闭关兹得地寂寞据梧身嗒尔同蒙叟因之守谷神时交冥漠际上与太初邻隐每兼仙吏闲堪署道民一尘非有障八表旷无垠苔藓惟行雀蒿蓬堪没人卧游剡水雪梦到武陵春或有邻同病床头漉酒新 

　　○同龙君御使君集华盖山得班字 

　　海门趋万壑江郭负羣山何处堪舒啸东皋此共攀鹿园藏佛界蚁垤俯人寰阶树占僧腊岩花破客颜社依开士净身傍宰官闲尔狎烟霞长予其伯仲间风尘宁汨没天地付冥顽且进鸬鹚杓行歌雉子班坐携明月往得似御风还 

　　○拾翠 

　　方春杜蘅草缘生汉水滨初日照青渚霏烟浮绿尘弄檝邀游女当歌和榜人冉冉衣香杂牂牂露叶新风前如有思天末渺何因道远讵能寄芳馨怀所亲 

　　○净乐宫 

　　净乐鸿荒国犹传此降神应时扶日月弼教协天人帝德昭灵贶皇居象紫宸骏奔骈海宇鸿构半城闉 【 宫宏丽轩敞几割均城之半】 禅主尊宗长明禋勑内臣两宫穷土木少府出金银末法维儒术颛蒙感胜因圣朝资治理抚化御齐民 

　　○玉虚宫 

　　宸居开北极泰畤丽中天箓着鸿苞后符开象帝先神谟侔水德睿语焕琅编日月虹梁近云霞藻井鲜穹窿规太紫肹蠁表重?树偃嵩阳栢峰欺华岳莲平临佳气绕低拂綘河悬石髓真人洞铜池圣水泉蛟龙盘赐额鸾鹤下祥烟独有波臣幸频瞻玉几前 

　　○八月十三夜同诸子集高行之将军署中分得蓉字 

　　金素駈南极烟销万岛烽星辰牛分野襟带汉提封福祜关名将风谣洽老农柳营虚客席兰锜盛军容豪爽桓宣武疏狂阮嗣宗歌频征苟药秋及采芙蓉高纛迎青女奇书授赤松赐盐形作虎函剑气成龙履舄平台月笙歌甲夜锺河低横海树云动隔江峯粤国三千里秦关百二重犹闻缠杀气未可颂时雍 

　　○同丁将军集陈光禄西园送薛君瑜还四明十五韵 

　　藐尔姑仙貌知从雪窦来星槎占斗口霞气接天台绿嶂康公屐清秋张翰杯护军开供帐光禄旧池台南戒淹高躅西园引上才新声传玉树碧海浴珠胎棐几林间静琴床镜里开风郎全暎柳水榭半含苔云影窥题练湖光漾酦醅越姬调白苎周史弄青梅别思??羽?贝?三迭深情寄七哀佩纕捐宝璐筝柱促玫瑰残漏良宵短微霜物候催坐携濠上兴更棹剡中回后夜看明月思君隔大雷 

　　○自冶城渡江至江浦 

　　中流时引瞩楼阁半烟霄水直看城近洲濚觉路遥柳塘疏暎雨荻港细生潮望晓游情杂逢秋旅思摇烟腥渔子艇风荡榜人谣回首梦京邑秦淮明月桥 

　　○陈石夜行遇雨 

　　夕霭沉秋渡云横远树齐石危妨故道沙软逐新蹊断枿疑人仆寒禽作鬼啼草长风肃肃苔滑雨凄凄塘皛前征误林昏后望迷时平关法弛烟火近淮西 

　　○巢县阻雨寄宿牛山道院晚眺焦湖因忆故山草堂三十二韵 

　　北渡羁离客凭高一望乡湖昏波淼淼沙白野荒荒旅鬓先秋短穷愁入夜长仆夫怜老瘦我马日?黄野水迷官渡秋阴带女墙林空喧聚雀风急过啼鸧寂寂行菭径栖栖寄药房足寒欺葛屦地湿徙绳床近市无兼味何人馈五浆流离嗟泛梗修阻叹迷阳雨伯凭谁讼天心未可量崩云低拂地飞溜溃侵塘秪益孤生感潜销百炼刚乾坤成偪仄形势转苍皇阮籍求名酒蒙庄贷宿粮昔贤游不废时辈滥相当坐使猗兰质翻同菉草芳束薪曾未辨空谷更何伤薄俗浮沈定虚名宠辱妨高门罗可设末路艾如张视肉看人面留皮养豹章燕台虚蹇产碣石久凄凉兴或含飞动资宁藉颉颃幽期宜鹿性生事合渔梁转觉时情异难除故态狂吾居瓯海曲人拟陆浑庄峰翠沈菌阁松风沸草堂友生闲命驾稚子戏牵裳绿醥倾家酿青芹采涧香如皋聊翳雉博塞总亡羊达命机堪息尊生物可忘晚来歌此曲归思满沧浪 

　　○卜居东渚简王赞夫项季舆乐洲上人 

　　郭外少尘鞅幽深得渚东众山开列障曲涧隐盘虹百里三溪合千村一棹通卜邻依地主折简报山翁未论中人产先营半亩宫筑栏分芍药植柳间梧桐北岭松千个东篱菊数丛入林同晋逸尚古咏豳风南畮殷农事西成计岁功春秋逢胜日舟楫命奚童社酒家家绿林花处处红开尊期必醉觅句不求工居士怜宗测高僧爱远公精蓝青嶂里疏磬白云中佛日伊蒲共禅床??业被同未须辞俗谛元不碍真空忆昔淹行李浮踪类转蓬自伤秦士贱每泣阮涂穷耻逐依人鸟辛忘习蓼虫以兹捐害马嗒尔指飞鸿息影应无作观心定黜聪难空文字障兴至托诗筒 

　　○赠郑云岩次公 

　　索居非玩世抱膝思泠然自探环中妙言从象外传放神思八极参易契重?天老灵兰秘桐君采药编题评更月旦雄辨离言筌青白嗣宗傲苍黄墨子怜门当通德里座拥广文毡明发严陵濑怀君月乍弓?? 

　　○明圣湖寄怀李云中太史五十韵 

　　予自丙申岁访太史于云杜太史偕予至武昌为别今且历九稔矣巳亥太史起家蜀参知寻迁两浙廉访使数以书招予胥会湖上以病不果甲辰春于役榆林低佪六桥三竺间感今追昔爰寄斯章 
　　惜别武昌城江头古驿亭垂堤千树柳屈指九回青夫子仍三仕风尘笑独醒抚时频岁月怀旧慨晨星忆昨来鱼复乘春下鹭軿薙荼申约法祝网示祥刑响答钟承簴棼迎刃发硎瑞图曾览凤惇史不书螟雉雊过闲砌花飞点诤庭隐囊消雨局卧阁语风铃词客多陪乘谈锋泻建瓴桂尊分上若茶具试中泠关吏传金钥厨人洗玉缾湖波凭岸帻星汉坐扬舲西子开妆镜南山兀翠屏物情销肮脏今古寄沉冥白傅当时迹苏公异代铭昔贤叹留滞太史感飘零要路争先达扶摇困北溟文章憎造物名地半朝廷章甫空资越宫蛾巧妬邢草?嘲寂寞粉黛咤娉婷别恨迷沅竹恒饥想楚萍皋珠诒郑甫锦瑟怨湘灵江晚清枫冷洲寒白芷馨金支摇妸娜宝佩动晶荧击汰沿回渚登薠眺远汀行歌聊自赏张乐好谁听念我敦畴昔论文许弱龄吾伊频击节尔汝到忘形阳燧分纤艾洪音起寸莛偫储资奥博涵滀尚渊渟韶頀生兆?鼓鼓彝尊出土铏缘情标月露用壮走风霆兴至駈羣象书成下六丁稍知迷借筏终媿浊如泾考室依穷岫为园傍近埛下车谘隐约飞札慰伶俜悬榻招徐稚挥金怪管宁养痾支鹤骨匡坐学熊经花雨沾行药松风和斸苓烟装期屡失篷户昼常扃野色便鸥性溪光洗鹄翎许身宁为母辞使不因伶望斗神俱迈看云思每停朅来三竺路巳变五秋萤指侫思灵草流年数落蓂行藏应巳定无事卜篿筳 

　　○谒桥陵 【 黄帝葬衣冠处】 

　　帝鸿龙驭远冠剑閟珠邱一壑盘苍桧千林舞赤虬山疑宸扆立水抱渚虹流真气咸阳歇金天华岳愁仙台曾驻跸 【 前有汉武帝祁仙台】 辇路想鸣驺汉殿铜驼泣秦陵石马秋翠沩寒弥弥朱鸟日悠悠襄野宁迷辙华胥岂梦游鸟号应未堕宝鼎尚堪求误杀嬴刘氏褰裳望十洲 

　　○七夕郑中丞张燕清宁台命侍史度曲校射作 

　　鹊桥当此夕鴈塞感先秋坐见双星渡仍嗟万里游乡心关尺素闺梦泣刀头开府张清宴登台散旅愁丸封雄镇谧河八大荒流槛外龙沙近云中雉堞浮倦飞悲越鸟八破合伊州小史停歌扇分曹??虎射侯乌号拈白羽猿臂帣青鞴后队频看的先鸣巳报筹工应夸贯虱巧剩乞牵牛??瓜菓期难负杯盘晚更留月生河练澹川暝夕霞收古木林堂静疏花水榭幽离声流戌柝归思扬风斿故国穿针妇含情正倚楼 

　　○九日寿观察五嶷常公五十韵 

　　公楚人也三宰剧邑以文选左迁武林别驾晋南北部郎寻备兵温处 
　　江汉分南纪衡嵾倚上游地詹鹑火次天拥岳莲秋胜槩雄图在祯符真气浮楚材抡杞梓荆宝耀琳球夫子当英妙声华迈等俦玉书抽宛委螺刻辨岣嵝掞日捎朱凤搏飙控赤虬彯缨倾上国遡阀表南州 【 公先为江右人】 许与无双士风期第一流令推三仕最才练九征优琴静鱼悬壁花深鹤在舟掌铨归藻镜补衮答徽猷吏部称江湛人伦得马周览辉俱鸑鷟索骏必骅骝巳缓宵衣顾仍为昼锦游和歌从郢里挹袂狎浮邱道秘窥?牝 【 公好黄老家言】 机闲下白鸥沧浪孺子曲云月庾公楼静核环中妙神探象外幽岂能忘魏阙终自睠灵修美誉题舆起深情佐郡留湖山敦夙好洞壑待冥搜车过闻舆颂船回送棹讴江声生枕簟峰翠湿衣篝南署还淹骥清曹典爽鸠汤仁恢祝网秦法汰穷钩佳气来锺阜晴波绕御沟卷帘黄鸟至拄笏白云悠谢眺才何忝邱迟句并遒大钧驱浑噩正始谢雕锼秉宪分朱雀观兵引綘驺星文当处士 【 处州以上当少微之分】 卤簿驻东瓯形胜开雄镇提封绾列侯孔明聊羽扇叔子但轻裘自得安边略无须借箸筹金天严令肃霜海瘴氛收巳鼓三军气仍摅万姓忧斋心躬露祷甘澍溢灵湫秋禡期销甲春农竞举耰帝恩宽井税我稼满瓯窭贱子悲穷鸟中林自饭牛岩栖便石隐野获乏嘉谋物色能相假烟波得自由采兰频怅望行药且夷猷感激时将晚迟回岁欲周国人逢燕喜鼓吏厕岑牟寿域当三象沧溟近十洲萸囊杂宝佩菊酝荐璚羞紫府曾书箓丹砂不待求幸因重九节愿奉万年酬 

　　○从王昭行乞夹竹桃 

　　缥竹自多名缃桃复有情花叶元殊本根株若并生绿疑湘水影红误绥山英抱节含冬翠敷华当夏荣萧萧媚锦石灼灼暎雕楹落去难期实闻来稍辨声孤妍无定赏双美总宜并分得瑶台畔林扉雨正晴 

　　○父书斋诗为余节侯赋节侯观詧余德甫少子也 

　　观察当时杰岿然起豫章才应名世出运际中兴昌气类关飞动嘤鸣藉颉颃提王依凤举攀李媵龙骧下雉分牛耳清苕接雁行齐声流儁赏合奏发高倡意象含萧爽风骚与激昂樝梨同适口琴瑟或更张荆壁人人玉旃木处处香诼谣成贝锦歧路转羊肠簪绂辞闽海田庐在武阳百城聊睥睨万卷自洸洋之子才何忝遗编业未荒童乌与?草子骏述缣缃几食神仙字频分太乙光世家仍舄奕友道日凄凉送汝思前烈题诗寄草堂匡山云白处应护旧藜床 

　　○逃暑凉月湾竹下寄季舆 

　　积雨愁卑湿初晴困郁蒸百年何脆促畏日故凭陵喜有东陂竹阴连北涧藤科头临水石当午坐壶氷适似忘机鸟清于结夏僧谁能禁盘礴自不厌髟?雨鬙草色凉堪藉松根曲可凭稻畦烟迭迭波日锦层层翠洞元无钥云枢不用绳酒缶?当时指点肱枕暂瞢腾理遣嗒无偶书抛懒更增委缘情不染观物静堪征蝉嘒宁分树蚍行若辨塍鯈藏窥立鹭凫没避游鹰牛屋儿编筁渔舲妇结罾舞雩风自至舒啸谷频??言冉冉重林暝微微片月升幸能辞俗驾恨不共良朋 

　　○陈行之书斋成扁曰黄雪拈唐人于武陵桂花语也漫赋一律 

　　绕檐双桂树唫思属凉宵影湿香霏雪林清月应潮芝童分饵实嬴女伴吹箫露积菭钱厚云蒸石窦饶涧芳熏野佩仙酒酝山瓢近市称通隐抽辞续反招图经卧游徧日月著书遥雅似前屃癖斋名一字萧 

　　○再赋 

　　晴雪沁轻黄轻黄复有香更教清夜月相与作秋光历历星榆影团团翠盖凉夫君白云尼上客素琴张掌泛仙人露壶檠帝女浆花丛金作粟药杵玉为霜爱此冬荣质偏宜晚节芳清辉自可驻清梦耿难忘相忆氷壶里伊人水一方 【 行之所居里名氷壶坊】 

　　○予抱病渚浦山中秋日辱南昌张曼胥文学同张太衡太守过访时曼倩出其同里邓太素余节侯所寄书太素节侯皆予旧好也次日曼胥将发归棹江上寄赠长律步韵四首并简太衡先生及寄邓余二君 

　　圣世无遗逸畸人自海隅樗难邀匠石粟易饱侏儒溪迥流渔唱崖虚应鸟呼疏泉便饮鹿移树待巢乌招隐援青桂逢君到绿芜花津沿棹远莎路入林纡亡简谙三箧清襟荡五湖晤言延野趣披豁对狂夫牛斗只龙气屏风九迭图缀篇含月露吹籁出笙竽凫悦因求藻蜩飞不离榆山家虚剥枣地主剩行厨 【 是日张太守携具舟中】 石鼎浮新茗绳床倚碧梧日移文杏阁篆烬博山炉发论倾枚叟衡机失郑巫指撝神转王激赏病先苏念尔淹行役因人傍畏途朱纟??谁可奏清征调逾孤舍馆人争席关门吏索符风波一相失去住两踟蹰耐可醒为别惟堪醉似愚归舟相忆处江雨正鸣芦 

　　○简太衡先生并再送曼胥江上 

　　山绕溪三折居偏地一隅尚?思准易垂白笑为儒市近鲜堪击年丰酒可呼忽停上客驾似爱丈人鸟白板扉初辟黄花径欲芜曲池明镜展沓嶂翠屏纡梅尉寻芳屿知章乞鉴湖鹅羣狎道士奕趣逐樵夫适意鸬鹚杓闲情蛱蝶图制偏宜楚服技不滥齐竽郢水千头橘柴桑几榼榆吾怜酒泉守生愿步兵厨幽讨倾芝桂冥心对竹梧凉阴流棐几迷迭润熏炉调笑通齐物揶揄类舞巫穷搜尽金石傍采及蘐苏明发念游子天寒滞远途风高帆影直波迥月轮孤今古才何忝江山迹每符登临同感慨离别重踟蹰曼士元宜曼愚公一任愚尺书如可寄好附雁衔芦 

　　○寄邓太素孝廉 

　　岁月旋双毂山川限一隅燕台虚奏牍秦俗贱为儒夙昔时相索枭卢夜每呼朋来喧枥马酒尽起城乌寂寞新知散凄凉旧业芜洪厓频引领蠡水更潆纡词赋怜之子烟涛划太湖荐应称一鹗雄足废千夫天路淹神骥风云屈壮图主家羞度曲里耳好闻竽月琢团团壁星垂历历榆洞庭元帝乐禁脔必天厨余病同衰柳穷愁据槁梧委形随大化浑物任洪炉君予方遭疟家人屡事巫淳于功乍奏赵鞅梦初苏送客兼怀友飞霜巳载途尺书行可达交谊未应孤闻道仍高卧何时乞左待庭槐伤老大江树动踟蹰幸际休明治宁为有道愚漫令秋后鬓霜色暎寒芦 

　　○寄余节侯因及其先观察德父先生时节侯书来知太夫人捐馆舍 

　　长忆论文地精蓝定水隅词坛今宿将经术古通儒悬簴还凭扣因风或待呼而翁推绣虎令子即童乌?草终归朴清裁剧剪芜一泓初喷薄九派转盘纡观察当中岁扁舟返蠡湖声名齐七子耕凿溷余夫玉笥藏真笈琅函秘绿图东林期入杜南郭笑工竿课子编蒲柳呼儿种榉榆杜蘅熏杂佩藜藿厌中厨马鬣俄森槚鹓雏巳占梧五英融大冶七返跃丹炉世业东西汉神僵大小巫梅花三岁别桂魄几回苏念我怜同调违时本异途寄书悲失母枕块藐称孤中垒分藜火常山探宝符支床过哀毁行路为踟蹰原宪应非病高柴岂是愚平原行赴吊定不问葫芦 

　　○王大参瞻明公祖入贺万寿公适值初度辰赋赠三十四韵 

　　灵气蟠三秀公才暎七闽赤霄瞻凤鸟紫电掣骐驎释褐分符竹司刑向海垠霞标看气色华顶竞嶙峋明允交舆颂平反廓帝仁征书推柱史抗疏动朝绅击每矜高隼批宁避逆鳞谠言何激切体国更忱恂白简霜台出青齐宪节巡荐贤先即墨弭盗并陈遵洙泗源仍浚弓??歌俗再淳滇云迎拥盖洱水待行春德意宣荒徼皇风鬯远人百蛮山绕蜀六诏树浮秦化洽黔巫格时清爨僰驯长卿飞羽檄诸葛岸纶巾巳奏文翁绩何论长孺薪旌旄移淛土父老拜车尘洞壑褰帷惯闾阎问俗频喜逢褒异典重覩宪章新忆昨迁瓯栝经时借拊循艅艎联泽国楼橹接江津睥睨扶桑近风烟岛蜑邻简兵俱匕萃彀弩必千钧化国初含哺春台若饮醇升平元有象训练不无神寿域开南极嵩呼觐北辰宾筵方秩秩徒御复駪駪金鉴千秋箓丹心一个臣神皋云五色圣世日重轮湛露分僊掌恩波出禁宸对扬惊宠命褒美溢温纶?酎天厨燕朱提内帑珍载??羽?贝?新甫栢并祝漆园椿 

　　○题王季蕃百花帐同王季中吴翁晋分得华字 

　　氷练开毫素千枝暎九华亸非含露重娇似受风斜微月明残雪凌晨驻落霞锦衾繁紫烂角枕乱红遮春色侔金谷风流异石家彩分飞凤缕綘夺守宫纱夜夜江南梦朝朝杜曲花 

　　○题季中百花帐同翁晋用窥字 

　　不分轻帷里千花竞吐姿霞绡生锦浪云叶荡华飔岂藉青阳令非关湛露私曙莺娇欲下风蝶罥仍疑翠黛愁蘐草红裠妒藕丝莫教桃叶至鹦鹉向帘窥 

　　○百花纸帐同翁晋季中用题字 

　　绘事工霜茧春风万萼齐蕧床留夕照罗幌宿晴霓暎阁卿云湿交囱紫雾低芝台分碧火宝箓启青泥梦几同宵鹤魂先警曙鸡深沉愁里见烂熳醉中迷莫自悲摇落诗成取次题 

　　○题张叔相芙蓉帐 

　　罗帱暎绮床万萼烂齐光木末疑堪撷琼枝思不忘葳甤交菀蒻旖旎照都房蜀国虚裁锦湘皋忆采芳檀心融蜨粉缥蒂渍鸦黄莲漏秋初永兰膏夜未央涉江曾寄远出水近疑香汉月流仙掌江珠结佩纕九华寒不御百子夕空张卓女分星靥秦宫睨露籹鸳衾同所愿在上拒风霜 

　　○岁在壬寅予久客江阴邹彦吉大参寓书见邀累千余言多所延奖复承画扇大集之惠时迫岁暮趣归不及舣舟梁溪奉谒有负虚竚至意赋寄三十二韵 

　　忆昔澄江上经时旅食淹题书劳赏激降分剧撝谦喆匠灵心浚风人雅制兼画图摩诘妙戈法右军铦把玩神先王行吟意未忺檄曾闻已疾句信可除痁夫子人伦儁卿云瑞世瞻闽江曾建隼淛水载褰幨造士悬金鉴提兵试玉钤抡材俱竹箭薪槱尽楩柟寒谷春先洽殊方化巳渐文章驱海岳弓??诵起闾阎鹏运天池远鱼月畺歼泽国恬鸿仪方陆渐龙德遂渊潜卜筑山当户幽深树拂檐冥栖宜芰制蜚遯叶蓍占楼阁云霞暎池台水石添镜分湖一曲峯拟华三尖花影春移榻桐阴午轴帘奇文搜洞壑异本秘缃缣蘖渍连床帙牙标万轴签丹铅饶著述物象具洪纤膏馥鸡林乞醍醐鹿苑沾感时忧悄悄爱客赋厌厌予学庞公隐宁希仲子廉菹余晨露韭味剩水晶盐宗炳依莲社韩康事药奁东皋聊命屐南亩或腰鎌望远心难寄怀人酒独拈春风摇碧草秋水渺苍薕许与应非漫过从定不嫌何时竹林下一笑捋公髯 

　　汲古堂集卷之十九 


　　●汲古堂集卷之二十 

　　东瓯何白无咎着 

　　七言排律体 

　　◆七言排律体 

　　观女剧 
　　泛舟至高坡访林翼之林仲一兄弟因游陶公洞赤水洞诸胜 
　　冬夜偕季中过君御知白斋同用南字 
　　赠李本宁太史一百韵 
　　题郝仲舆明府百花帐十韵 
　　吴明卿先生携仲子皋倩入吴吊王元美大司寇兹将西还下雉吴叔嘉集吴越词客四十二人会饯于虎邱座中分韵分体赠别予分体得七言排律分韵得八齐 
　　至金斗投赠刘海日明府二十五韵 
　　利瓦伊城督护以皮林功晋秩一品奉赠二十六韵 
　　寿中丞昆岩先生六十初度七言排律一百八韵 
　　侍御杨弱水公祖行部东瓯招余胥会舟中寄谢三十三韵 

　　○观女剧 

　　丝帐莲灯烂九微雕云壁月故依依回翔鸾影秦王女离合神光洛水妃冠侧雾鬟留绰约墨残星靥失容辉回风林叶纷交集变征梁尘欲倒飞客尽桂尊歌既醉主更瑶席赋无归门前露白宫槐湿城上乌嗁曙漏稀 

　　○泛舟至高坡访林翼之林仲一兄弟因游陶公洞赤水洞诸胜 

　　题书远问白云期弭棹江千候冕曦修竹数家开■〈穴上呌下〉窱晴沙一径入逶迤阁凭树杪遥看野泉绕松间细入池耕凿衣冠饶古意浑沦真率亦吾师风流兄弟同岑氏隈隩溪山入渼陂浅濑低佪飞鹭鹜碧潭深黑动蛟螭春原曳杖林光映石壁题诗海月窥行踏落花嘶紫燕几停垂柳听黄鹂金庭遍历仙人窟雪窦疑窥织女丝有客上方吹铁篴奚奴随地佩鸱夷山灵岂惜千秋閟阴洞真探二酉遗十日襟期成汗漫中宵风雨对凄其赠君自掇金鹅蕋别去长怀玉树枝明日停云江上棹也应回首意迟迟 

　　○冬夜偕季中过君御知白斋同用南字 

　　山斋返照逗晴岚晻霭林光暝色涵目送归鸿愁窅窅影随孤鹤鬓毵毵贫交转向穷年恋名理还从丙夜谈人倚氷壶双碧暎图开雪窦万峯含雕琴匣底闲流水宝箓床头乱玉函翦烛频呼享??露韭停觞屡为破霜柑行歌草泽吾差适作吏风尘尔不堪处陆直教深偃蹇服箱宁复较骖驔杀青已拟龙门令知白还希柱下聃拙且循时同吹万巧难调世类朝三行边幽意扶桃竹醉里雄心拂剑镡同是乾坤皆帝泽肯将词赋怨湘潭昔贤陈迹时兴嘅于粤名山几共探今古永嘉形胜地迁来不似瘴江南 

　　○赠李本宁太史一百韵 

　　时予入楚访太史于郢上将有武当之游并及之 
　　王风蔓草久荒芜正始谁操两汉觚岂乏颓波回砥柱公从元化运冥枢九河沙汰称东鲁 【 于鳞】 万象微茫 【 见大吴美】 俎豆雍容归下雉 【 明卿】 ?黄黼黻羡新都 【 伯玉】 同林兰蕙芳元合异本楩楠质每符流水拂弓??宁改听奔霄歕玉更齐驱岱宗不让羣峯伏渤澥由卑众壑趋纹濯江霞开蜀锦胎含海月媚秦珠盛衰运每关王化雅颂谁云匪令图大夏谐音陈帝所列星垂象丽天衢绛河机杼丝初织青帝朝华绮乍敷垂露直疑僊掌滴垂轮仍倩矞云扶葳蕤练实伤朱凤历落晨星散白榆堂上楚妃元独立汉皋神女一何姝采诗乍可征闾巷作赋由来属大夫指点迷津曾舍筏力排邪说类投巫藜难??汉阁传中垒草绿湘潭吊左徒遮莫流言成积羽偶当归兴托思鲈闲依松菊开三径醉狎烟波长五湖野佩菲菲搴薜荔钓竿袅袅拂珊瑚簪缨那复关人事邱壑兀知不负吾鄂渚楼中黄鹤驭留侯山下赤松俱大堤烟月扶筇近南市枌榆辟馆迂先德尚存新甫栢永怀仍感旧台乌清阴帀地流文甃黛色参天发故株泽较种时柯转茂泪滋攀处叶曾枯 【 太史先方伯公手植古栢犹存太史甃台其下题曰甫栢征诗海内诸名家纪其事】 长怀牛耳随鞭弭拟谒龙门式楷模巳分形骸同土木漫希姓氏出菰芦违时偃仰穷櫩下散发行歌碧海隅橘以渡淮羞作枳兰因束楚化为刍声华岂有称乡曲踪迹犹惭溷市屠佞佛六时参白法全生一壑养朱愚凭陵侠负千秋骨肮脏贫余七尺躯宁有借交传赋草屡逢属和竞皇荂哀歌慷慨时将晚旅鬓刁骚岁欲徂时见一班同管豹立穷五技似溪鼯瑶华曾答衡峯雁尺素初凭叶县凫延伫疏麻时载折浮沉远道渺难踰踆踆奔走怜牛马冉冉烟霜感蟪蛄招隐驾言依桂树远游有事托桑弧三山晓色开残夜万里春光犯畏途好藉发蒙窥浩荡岂辞重趼历崎岖经时雷雨增波浪上濑帆樯辏舳舻菱曲忽惊闻楚调榜歌渐巳变吴歈天边翠影看匡阜镜里新籹出小姑星过豫章分翼轸江回嶓冡合巴俞雪销丙穴来王鲔花落黄陵听鹧鸪云断岳莲盘紫盖雨残湘竹带苍梧入门望近真人气剧语心将国士输恍发秘函窥蔡帐如忺珍脔入郇厨襄阳耆旧谁标的姑射神仙自雪肤此日风期詶夙契忘年礼数展交娱华阴成市依宾从棣萼连枝接友于双壁乍联看骥子五花欲就是龙驹芙蓉初日涵秋水磵壑清氷暎玉壶烨烨谢庭皆宝树翩翩丹穴尽鹓雏食鱼无复弹孤铗悬杖何烦具四铢优渥剩遗仁祖米过从寒解谢公襦侯芭忝窃传奇字南郭将无诮滥竽尊挹璚波行缥酒匙翻云子飰雕胡树连睥睨山疑堕幔卷星河月可呼客子如竹忘逆旅道流相对借屠厂?稣夜删宝箓分芝火朝启瑶编漱玉膄何草悟来非药树是酥觉后尽醍醐清泠乍吸神逾王法雨频沾病欲苏 【 时予抱痾寓匡炼师丹房】 似向浑沦藏意匠不从牝牡得精麤谈锋?着羣言海经笥罙深众说郛方外异书传琬琰笈中古刻辨盘盂怀贤岂拟浮湘作董道将乘泛海桴丹壑尚虚天上诏清时犹贲握中瑜丝纶近简鳌扉儁撰结重开虎观儒自是一时尊秘典更谁百代赞鸿谟名山副本藏司马良史何人擅董狐斧衮不无严笔削宪章何以盛陈铺宏裁业巳归元老广听还应问八虞日月并悬胡卤莽庙堂求旧废谘诹 【 时内阁议修史将荐公后不果】 亡余郢质斤难运绝后朱纟??调转孤濠上寂寥蒙叟叹邺中代谢子桓吁定知有赋悲邻笛更识兴怀嘅酒垆夫子同时犹及见羣公异代枉相须敢论后进堪传钵差可前驱备执殳封菲未教遗下体范型争拟跃洪炉人归藻镜才方足品入雌黄世莫渝松柏不闻生■〈山咅〉嵝莲花独许出泥涂此乡信美非吾土明德难忘拂湛卢怨别抚时书荏苒怀归望远路萦纡梦惊巫女嗁猿峡愁结秦皇系马蒲实以高标深企羡兼之名岳重踟蹰登台纵目神先迈隔水褰裳足屡濡帝集中天?畤耸星垂北斗众峯殊金支綘节时明灭羽驾烟装信有无石髓曾闻王烈采茅龙或遇子先呼阳厓万仞桃皆碧阴涧千年草尽朱仙篆雷书留鸟豕金箱璇钥守熊貙献珠何代逢龙女守灶前身悟鹤奴闲扫天坛云晻暧静窥黼帐锦模糊秩刊祀典仪尤重灵着图经事岂诬撷秀终期同揽结临歧且复立须臾玉函有待书成后预向清都选一区 

　　○题郝仲舆明府百花帐十韵 

　　复帐流苏四角悬氷纨丹粉故嫣然莲枝并蒂标双艳疏蕋孤英笑独妍珍簟頳霞摇婀娜芝房初日照■〈女便〉娟图开蛱蜨滕王障波浴鸳鸯濯锦川夜冷九华明綘雪朝融七宝透红烟芳辰讵是因春驻清影元难倩月传气借炉香迷艾蒳色分镫晕?明英铜莲合欢长得青皇妬荐寝还教碧玉怜握里彩毫频结梦林间翠羽儗游仙将无勾漏还丹日或是河阳试宰年 

　　○吴明卿先生携仲子皋倩入吴吊王元美大司寇兹将西还下雉吴叔嘉集吴越词客四十二人会饯于虎邱座中分韵分体赠别予分体得七言排律分韵得八齐 

　　中原七子建安齐郢雪长寒楚水西晞发阳阿王?大溟渤拂竿天外截虹霓汉江日涌春涛合衡岳星垂海峤低载向?夷探玉简更从泰乙乞青藜下窥赤县游无间上薄鸿蒙窅莫稽万象微茫愁载笔百灵黯澹泣难??犀游僊自许呼黄鹤奉使曾闻祀碧鸡佩里陆离纷杜若握中光恠照悬黎北山嘉木称文梓西极名驹是駃騠贞干亭亭承露掌神猋猎猎迅霜蹏仲弓有子前为御太史詹星定聚奎真气忽惊关令尹素车仍渡越来溪笛因夜咽山阳感兰为明煎楚客凄芳草归人千里棹断云垂老数行嗁洲寒弱水伤麟凤剑冷高柯莹辟?鸟鹈无复重闻广陵散可堪还听白铜鞮一时骚雅含凄恻羣彦风期惜解携片石清壶聊俛仰上方飞观共攀跻龙游笠泽随烟雾麈过香林趁鹿麛丹岭桂轮初学扇碧櫩桐叶半含圭五金巳失荒邱虎七宝仍留紫座猊词客鴈行争掞藻歌娃鳞次旋分题 【 时以歌姬春衫分韵】 芙蓉绕郭晴岚扑荔薜成帷湿翠迷巳觉兹游身亦幻宁辞今夕醉如泥伊余南粤称狂客抱瓮中林学灌畦霞起芝田聊引满雨来菌阁惬冥栖久谙黄独时堪煮不信青云自可梯象外倘能传密义白毫光里施摩尼 

　　○至金斗投赠刘海日明府二十五韵 

　　城临金斗切星辰地挟清淝接广津放浪寻君庐子国风流呼我谪僊人云霄早视秋曹草岁月仍淹汉署薪旧识爽鸠来鸑鷟昔闻神骏得骐驎九阍扣额名尤着三辅遗风俗载淳朗暎清氷淮甸月暖回寒谷蜀山春诤庭渐觉爰书简墨苑惊看丽藻新屈戌紫烟浮鹊尾槁梧清征动龙唇入怀赤壁来县圃照握明珠出大秦犹记彤庭赋红药耻同枉渚怨青苹幕中坐啸留公孝方外襟期问许询下士每迎缝掖屣跂予曾望后车尘白公堤畔游同忝苏小坟边迹未湮拂柳骅骝行绿??罽隔花鹦鹉唼红巾几经凤历移星纪一别龙章遂海滨啄饮真同原泽雉浮沉难寄越江鳞赢粮悄悄泥涂远蹑屩遥遥客路贫访戴予猷乘雪夜依刘王粲感萧晨前绥出郭过逢数别馆开尊■〈忄尉〉藉频凫是尚方亲赐履鹤为华表再来身旌阳道行功初满勾漏灵砂事巳真紫府姓名书宝笈平昌仙梦纪贞珉严霜爽飒逢摇落远道迟回媿隐沦地近西江清可挹倘因余润及波臣 

　　○利瓦伊城督护以皮林功晋秩一品奉赠二十六韵 

　　银州铁岭控辽阳仙李蟠根奕叶光一德山河盟带砺三朝茅土画封疆渥洼歕玉俱龙种云路同风起鴈行飞骑未须论卫霍承貂无复数金张地浮渤海?菟外天近勾陈紫极傍雄畧世传黄石秘儁声夙负白眉良圜桥弱冠推经术上国时名溢缥缃 【 公少游太学以宁夏之变膺荐提兵积劳至大帅】 绳武未忘良冶业起家仍绾彻侯章即看节钺临东夏巳见韬钤靖朔方特进右军分虎旅指撝列校属龙骧风闲金柝宫门静日下觚棱禁籞长猎猎羽旗开大赤桓桓壮士选中黄芳尊卜夜呼鹦鹉别馆传灯剪凤凰分阃应知垂睿想剖符遥指向炎荒山通玉垒连三蜀水合珠江接五羊虹绕宝戈缠杀气星流莲锷动寒芒风轺罙入罗施国霜斧俄清瘴疠乡上赏早悬关内爵长缨独系日南王先教种落沾皇化未遣骚人赋国殇铭柱立收交址绩却金宁问尉陀装 【 公却土酋馈遗数千缗中丞杨公以疏闻】 车前铙吹翻朱鹭徼外夷歌至白狼蛮女雕盘陈桂螙僰童碧盌送椰浆五溪春转畬沙绿百粤烽消岭树苍鼻饮熙熙知帝力刀耕处处纪农祥殊方贡篚通南服都护勋名勒太常玉带蟒衣何舄奕金泥鸾检自焜熿烛银光暎鸦翎钞宫锦清分凤寝香秦塞??息戎曾拜命燕台赐第日相望欢腾芹水军容盛气壮榆关阵色扬白羽不传青海箭紫苔欲绣绿沉枪儒风雅爱羊开府石画何如赵破羗芍药新声征北里葡萄美酒出西凉花间张宴应宜数堂上调丝且未央自笑曹邱非上客还同杜甫踞胡床昔人炯戒因君献宥座遗规幸不忘 

　　○寿中丞昆岩先生六十初度七言排律一百八韵 

　　鼎湖一柱表祁僊旸谷羣峯接洞天地以妙庭标枣馆历因轩后演瑶编神区建福扶贞运夫子储精应斗躔鈇钺驱驰三出塞河湟经畧再筹边乾坤垂尽秦关壮日月低分陇树悬代马长嘶蒲海雪边烽不动玉门烟星周甲子逢初度堂敞寅宾簇舞筵乐奏炖煌歌纂纂篴吹阿亸鼓鼘鼘长庚流耀朝南极寿域无津隘八埏苍陆条风随律转崇台藻井暎霞褰龙沙曲抱青冥外岳色高盘紫气前凉沁金茎云表露香沾玉井华峯莲花繁火树宵三五 【 上元后三日为公初度辰先期于清宁台称觞为寿】 酒泛新丰斗十千盟儗岱宗刊若砺诗??羽?贝?天保咏如川匡时石画安危倚奕叶纶音宠锡骈身际两朝名益着宦经三仕节逾全昔当穆庙临轩日正是清河入洛年牍上公车声藉藉赋成羽猎思翩翩材标竹箭初收越价溢龙媒巳售燕通籍都官兹不忝 【 郑谷尝为刑部郎】 剖觚宽法更为圜灰燃时按平狱律暖春调燥??丝土?纟??咨??尔祥刑郎署重恭承典礼帝恩偏宗仪斟酌参中古郊祀寅清格上元圣主荐禧祠泰畤侍臣待诏奏甘泉田生姓氏曾题柱江湛风华迈掌铨昭代人伦归藻鉴中朝庶品藉陶甄明堂瓌器题瑚琏清庙良工识梓楩哕哕凤凰随羽簉振振鹓鹭属班联于时东阁收私谒或就平津托附膻鸾轨从来由直道豨膏终不运方穿一麾问俗回闽海九曲寻源访魏骞粤峤灵邱资揽结无诸旧国待旬宣斑衣苦忆莱庭彩初服仍纫郢泽荃入道岁符都水监 【 陶宏景年三十六挂冠神武公亦以是年乞养】 抽簪兴似剡溪船承欢廿毳唯亲供侍寝中裠每自湔蒋诩廑能开竹径戴符未具买山钱尚余邴禄堪享??菽岂有佗装屡击鲜耸壑长松蟠翠盖绕篱丛菊委金钿平生秪剩王恭簟故物惟存子敬毡精舍别依双树苑洼尊间饮五云巅 【 公愚谷山房后为五云山有李阳冰洼尊遗迹古篆】 探幽茗椀留莺语选胜巾车倩鹿牵水落石潭闲钓艇风生天籁答歌舟??熊轓忽起东山卧鹤梦翻惊北牖眠遂向赤城持宪节早闻上谷戒戎旃铜焦行击严游徼尺籍频稽汰滥员绝漠风尘屯蠮螉高空燕雀避鹰鹯量移顷复遵河洛汪濊应知沛涧瀍中土褰帷回菜色南阳为政示蒲鞭提兵遄指雕阴甸建隼俄停榆谷田?耎彰武军声飞白羽朔方侠少枕黄肩烟销古戌花迎葢阴合行营柳拂韀坐使折冲摧部落并宣威德止戈铤皇情特简勋庸旧青土欣瞻阃制专辽左旌旗殊未偃大东杼轴正萧然常平难致邻封籴昏垫微纾井税蠲六郡赈饥捐月俸万家就食待晨饘 【 时山东岁凶公煮粥赈饥活数百万人不赡辄割月俸以佐复于沙中垦田数千顷】 生徒讲德归如市流寓同仁悉受廛盗散绿林齐解剑农占赤卤事屯田纵逢蝇点光弥莹何恤人言职罔愆鲈脍正思严濑美蛾眉空妬楚宫妍老更远道攀辕别参佐深愁命驾还高韵岂宜婴世绥冲襟差可离冥筌清都■〈穴上呌下〉窱通璚阙愚谷谾豅类善卷扫轨避人忘俗谛闭关观妙契真诠素书业巳弢黄石密印应须证竺干藜杖行吟风谡谡团焦暝坐息绵绵每攀古洞衣单绞便倚层崖结数椽绝顶鸣钟飘梵呗丛霄飞絙载轻箯 【 公于仙榜岩半壁结超妙轩时以辘轳系笋舆汲而上】 远公投赠匡山偈白傅归参净社禅危傍鹊巢劖磴道深从虹涧引潺湲欲资舟楫须商佐爰卜熊罴起渭畋丰芑陪京元旧宅奉常清秩蹔南迁精蓝纵目饶休暇卧阁斋心惬静便操动匣琴流楚雪墨飜棐几莹吴笺炉添艾蒳浮筠榻架插牙签照蕙櫋问字圜桥多掌故 【 时公摄国学】 校文芸阁费精研解颐自昔称匡鼎疏注于今赖服虔几夕剌闺传翟道独推开府镇鄜延和亲每陋前朝议战欵兼收策敌权即遣贰师搜内套更催飞将出祁连双鵰漠漠边云窅列骑駪駪汉壁坚甲帐佩刀装大食髯奴腰带刻于阗佽飞角胜时超距部曲捎生日献豕?幵澌泮芹河晴浩淼泥融驼岭碧蜿蜒客翻敕勒频中圣境拓波罗徙右贤草合猎场围蹴踘槐交驰道竞秋千厩儿监牧过毛仲侍史谐音类左马?真彩胜葳蕤连理艳兰膏璀璨百枝燃丹青早入麒麟画徽烈行将琬琰镌笑我邱樊甘瓠落因君夙昔共周旋晤言恒抉环中秘逖览兼收物外缘泽雾无文非隐豹逢秋抱叶信寒蝉仙仙喜遇鸿蒙后嘿嘿疑探象帝先国士长怀知巳感雄心耻受众人怜凫舟往附鳌宫泛鹅蕊遥思雁宕搴剧语乡音经岁洽旅游桂魄几回弓??鸿裁旧巳传通邑蠡测真惭忝握铅擢异羣珍罗秘藏钩深纤茧出重渊锦宁待绘行行丽珠不烦规字字圆以尔阳春侔下里亦如浊水暎清涟幸叨药笼终难弃雅爱蓍簪未忍捐亭榭公余闲引瞩壶觞燕喜醉还传渠分龙井流波细池拥蛟氷触浪漩绕膝芝兰芬婀娜将雏鹫鷟舞蹁跹功成未许从松子道在何殊侣偓佺欲借灵椿持作颂试翻庄叟大鹏篇 

　　○侍御杨弱水公祖行部东瓯招余胥会舟中寄谢三十三韵 

　　朱陵赤馆倚天开江汉沅湘划地回分野正当川岳会代兴因见古今才载闻夫子关西起共识前身帝所来舄是仙凫飞叶县骢为天马下兰台炎方瘴已销霜斧寒鎗春先动管灰剩有越裳通贡篚试从大卤眺蓬莱蜃楼云气浮千嶂鳌背涛声蹙九垓盖竹洞悬连雁荡扶桑霞起暎天台咸池浴日分华顶石壁题诗拂紫苔彩笔定看干气象山灵曾为护风雷更从遗老探陈迹每惜焦桐拾爨材慕义雅闻公子旧逃名敢凿野人坏九峯卤簿停游瞩孤屿楼船倚??厂屰?洄折节总能宽礼数倒衣何幸忝追陪昔贤市骏宁遗骨此日登龙岂暴顋似向鄂君歌拥楫真从星汉接行杯寰中形胜归标品箧里篇章示翦裁赋吊孝娥镌琬琰词同幼妇灿琼瑰 【 公按部全浙因览会稽天台雁宕诸胜出示吊曹娥诗及登石梁华顶观海上出日诸石刻】 式庐渐觉风还古表墓能维俗久颓挥手长怜霄汉隔题椷聊避物情猜名家时论推勋德象纬平临近斗魁瑞鸟九苞元凤彩神驹千里即龙媒连枝誉望倾三嘏奕叶风华掩八裴自是圣朝摅远略故烦计相宰多财编摩有论追盐铁毗倚何人和鼎梅独揭寸丹输北阙未忘纯白续南陔及瓜始见功方奏授钺行看毂再推好采民风扶羽翼直须公等树颐颏愿窥正始追中古漫效衰风寓七哀紫气望来频引领绿萝梦后失崔嵬 【 公曾订绿萝洞天之约】 风尘荏苒音书断岁序峥嵘日月催结韈第令廷尉重河山无藉益涓埃 

　　汲古堂集卷之二十 


　　●汲古堂集卷之二十一 

　　东瓯何白无咎着 

　　五言绝句体 

　　◆五言绝句体 

　　荅王恒叔先生四首 
　　清溪十咏为王恒叔先生赋 
　　城南酒垆觞陈行之 
　　桃花曲六首 
　　客有对镜镊白发有感赋此以慰 
　　不寐 
　　有怀 
　　翠羽词四首为小陆文学赋 
　　郑昆岩大中丞内署十一咏 
　　秦淮阁夜同周叔宗赋四首 
　　天门山 
　　东陂晚霁 
　　吴门别冐伯麟 

　　○荅王恒叔先生四首 

　　客从赤城来贻我飞霞素长跽开玉函乾坤莽回互 
　　龙宫吐海月的的天四垂下见泣珠人泪落如绠縻 
　　平生一片心匣中三尺水千古县陆离一日输知己 
　　孤屿望赤城霞标若在眼临风奏长谣弩力加飧飰 

　　○清溪十咏为王恒叔先生赋 

　　白龙溪 
　　紫芝馆 
　　卧云坪 
　　嘉树台 
　　三星 
　　忘归石 
　　流觞 
　　夕阳径 
　　空涛谷 
　　春云碓 

　　△白龙溪 

　　浏浏千尺波下瞰蛟龙宅明月吐贝宫万颖光相射 

　　△紫芝馆 

　　朱草擢紫茎晔如卿云亸沃露鬬轮囷吹风摇妸娜 

　　△卧云坪 

　　白云不出山去来满岩户昨夜春风颠吹作江天雨 

　　△嘉树台 

　　上枝拂青云下枝盖绿水承阴弄流泉得似陵阳子 

　　△三星 

　　三石如突星溅溅响寒濑悟身千载前重与题金薤 

　　△忘归石 

　　放脚不知疲偶拂苔上石坐当上游山清晖澹将夕 

　　△流觞 

　　承流泛轻斝洄波激鸣琴兴嘅系巳往冥感征在今 

　　△夕阳径 

　　羲和独弭节蒙汜散余灼葱蒨紫翠交偶与冥心约 

　　△空涛谷 

　　谡谡松风鸣白鹭翔复下侬似华阳君披襟爱陶写 

　　△春云碓 

　　倾耳谷中音村舂亦清听偶逐流云来复与疏锺应 

　　○城南酒垆觞陈行之 

　　落魄未虎啸悲歌混狗屠风尘一相见拂剑黄公垆 

　　○桃花曲六首 

　　侬家住何处湖上桃千树傍水齐作花侬舟从此去 
　　女儿来折花折花呼阿爷日日待花发花时偏别家 
　　回头语阿母花似去年多阿爷昔栽桃一日三摩挲 
　　昔谓行当归不谓行复久一月无客来满瓮余春酒 
　　秖恨侬行早不缘花较犀含情掩罗幙一任春风吹 
　　花吹风易飞蓁蓁叶初密计日待侬归累累巳成实 

　　○客有对镜镊白发有感赋此以慰 

　　老信知谁寄春愁与镜传同游半黄土镊白未须怜 

　　○不寐 

　　不隔他乡梦无期夜夜归近来愁少寐翻觉到家稀 

　　○有怀 

　　客思如淮水悠悠是个长东流无日夜忆尔共思乡 

　　○翠羽词四首为小陆文学赋 

　　翠羽小家女含羞无礼仪宁知侬所怜翻在憨憨时 
　　娇憨复娇憨动止过无赖揉碎合欢花剪断合欢带 
　　今日工笑言明朝学籹洗时时过镜台回身自斜睨 
　　以彼昔日憨持比今朝妍逐时好姿首不耐阿侬怜 

　　○郑昆岩大中丞内署十一咏 

　　内院 
　　缓带轩 
　　芝兰室 
　　鸣玉斋 
　　雪窦 
　　清宁台 
　　双树桥 
　　嘉树坪 
　　会心亭 
　　斗坛 
　　流花径 

　　△内院 

　　偶现宰官身镜机聊应物退食此委蛇长斋依绣佛 

　　△缓带轩 

　　今人仍缓带谈笑走呼韩他日驼山石还同岘首看 

　　△芝兰室 

　　金葩暎紫茎托根非有待异本不异林同心复同采 

　　△鸣玉斋 

　　空斋澹夕阴疏镫照幽独枕上生风泉淙淙漱寒王 

　　△雪窦 

　　欲探雪窦泉真源窅何在七宝阿耨池一勺函香海 

　　△清宁台 

　　高秋眺崇台大漠黄云开振衣一长啸雄风万里来 

　　△双树桥 

　　双树荫平桥独夜惊栖鸟不知片月来误作关山晓 

　　△嘉树坪 

　　文水何夭矫修修暎华林手弄绿玉麈泠风生素襟 

　　△会心亭 

　　孤亭一以眺落水连寒山乃知会心处不独濠濮间 

　　△斗坛 

　　葡萄覆层坛采采酿名酒自乞步兵厨不博凉州守 

　　△流花径 

　　五月花初放飞英点水滨玉关芳意晚翻忆故园春 

　　○秦淮阁夜同周叔宗赋四首 

　　快鹘自摩天骏马不着鞭少解石城曲能取小姑怜 
　　小姑住青溪夜至青溪宿不见荡舟人树底秦淮绿 
　　凤凰熺朱光承君长夜饮鸳鸯结两头绣作葳蕤枕 
　　烛影荡流波波光含蕙阁白露凝氷霜芳兰委华薄 

　　○天门山 

　　山到天门断江吞楚雨浑征心窅无际暝色带荒原 

　　○东陂晚霁 

　　半亩东陂竹流云凉翠通日落微雨歇湿萤耿幽丛 

　　○吴门别冐伯麟 

　　寸心忽千古愁来无一言昔人不可见长啸下吴门 

　　汲古堂集卷之二十一 


　　●汲古堂集卷之二十二 

　　东瓯何白无咎着 

　　七言绝句体 

　　◆七言绝句体 

　　同杨木父王昭粹邵少文集孤屿分韵各赋九绝 
　　邓太素孝廉自广陵携妾过白门取道还豫章赠诗五首 
　　南麂四首 
　　题画竹寄空上人 
　　虎邱东林书壁 
　　彩霞词四首 
　　莫愁湖逢程德懋 
　　剌艇东林竹下 
　　池上晚酌 
　　题林松屿隐君壁 
　　东湖偶憩 
　　吴江舟中 
　　清江谣 
　　无题 
　　罗峯寺晚坐 
　　莲上人西房 
　　蜡烛峯戏赠范义髻 
　　饮紫霄宫郭炼师蜜酒作 
　　夜宿天柱坐月山下是夕大风雨 
　　天津桥坐月桥在嵾岭万峯中 
　　武昌舟中口号 
　　秦淮美人家赏牡丹送程仲权行边 
　　人日送邬生还蜀 
　　午就碧云寺幻公禅房睡起戏简赵中秘常吉 
　　古意 
　　南明寺夜对蜀僧观寂 
　　夜宿雪厓楼居五夜起观海门残月作 
　　舟泊灵福 
　　绿水曲 
　　春梦词为开先赋 
　　登明教寺台旧名较弩台曹孟德阅武处 
　　留别逆旅主人靳六老 
　　舟次桑溪待潮 
　　夜就湖阳移桃李归栽草堂口号 
　　山房木芙蓉盛开晚携妻子张灯饮花下戏成四首 
　　再过越来溪访周隐君观复 
　　三访周观复 
　　汉阳舟泊 
　　水帘谷 
　　鹅湖晚归 
　　白塔寺同超公待月 
　　曲阿道中别李道人礼茅山 
　　忆罗峯寺莲上人 
　　题仙都图赠潘缙云入计 
　　舟中梦罗峯寺 
　　闽诗人朱长文卜居广陵四首 
　　寄广州别驾冯太衢 
　　送诸三石之五云并简郑孟仁五首 
　　王季中光禄玉介园红白梅花盛开是夕主人悬灯数百枝花林中花下布席陈歌舞为高会纪胜八绝句 
　　寿朱无逸四十 
　　何事四首戏柬朱无逸无逸新有所欢 
　　西湖戏为陆君策孝帘赠侍姬 
　　罗峯寺 
　　别仲权 
　　鹤林池上 
　　游榆塞江上临发别社中诸子 
　　和邵不朋孝廉寄远韵七首 
　　简张东山大将军 
　　塞上 
　　望岳楼 
　　孤山探马 
　　延安 
　　偶见村儿放纸鸢戏成八绝 
　　同杨木父集王昭粹池上 
　　江阴发舟四首 
　　横春晓渡 
　　送王夫赞应试北上并简项休宁刘合淝时赞夫取道白岳金斗 
　　送蔡审理需次赴秦府 
　　赠禄命家马生 
　　夜坐 
　　同龙君御行部云间戏作时君御左迁盐判官 
　　方船歌 
　　赴吊郑中丞送朱生还吴朱以善讴称 
　　巳酉春日酒中漫兴四十四首 
　　夜集王季中光禄宅赏夜合花花环列四座数百本烛下香气蓬勃殊快人意醉后和季中五首 
　　长干客舍送黎孝廉入楚后夜口占 
　　别友人之夜郎 
　　重过杨姬池馆时姬巳没 
　　同金元朗过傅氏旧园同赋句对体 
　　病中金生以相人术见访因书其卷 

　　○同杨木父王昭粹邵少文集孤屿分韵各赋九绝 

　　烟屿微茫水国分四天楼阁俯春云潮音欲沸摩罗顶得似楞伽石上闻 
　　碧海云霞乍有无晴阴四望众峯殊伽陵乐奏金轮铎宝月光摇佛髻珠 
　　峯阴海色满藤萝谢客亭前水自波采得石华亭下荐千秋谁与和羊何 
　　江柳江帆暎远洲江门余照带羣鸥香台茗供逢僧鬬曲槛莺声尽日留 
　　两峯南北信吾之酒琖茶缶?当动自随醉杀酦醅江气暖断霞残霭会心时 
　　中天绣塔擢云平磴道盘空飞步惊鳌极欲移龙伯国莲台忽涌化人城 
　　灌木繁阴深欲烟宴游犹及送春先东林莲漏延清赏落尽檐花日似年 
　　竹里琉璃建法幢镜中四宝合雕囱一从龙象开初地信是狝猴别有江 
　　皈依自供宝华光销尽淋漓酒态狂趺坐盘陀飞鸟尽渡头纤月别支郎 

　　○邓太素孝廉自广陵携妾过白门取道还豫章赠诗五首 

　　隋苑琼花影碧囱花间翠羽隐双双紞如五鼓城乌起两桨桥头催渡江 
　　不胜罗带擢纤腰离合神光近若遥郎但渡江无所苦妾家惯识广陵潮 
　　秦淮水榭月如烟月里歌声阿那边桥上女郎齐看月不知个月为侬圆 
　　十二飞鸿玉柱寒黄姑织女綘河干深闺不解含新怨鸳绮缝襦是合欢 
　　九江九泒九回肠石镜何心照晚妆不道无情犹有恨小姑隔水望彭郎 

　　○南麂四首 

　　青天寒写万峯高挂席来观碧海涛便欲因之龙伯国看予一钓掣神鳌 
　　霞气苍凉日一丸恍疑神鼎浴金丹试招夸父吞精魄先借长风吹羽翰 
　　素车如拥□神来贝阙银城次第开为遣白龙翼舟楫更教?蜃涌楼台 
　　金膏水碧剩为粮亦有鼋鼍架作梁倘挟飞仙向蓬阆便遗玉舄白云乡 

　　○题画竹寄空上人 

　　空山十日雨为霖欲往从之湖水深消尽云堂一声磬秪应翠竹比禅心 

　　○虎邱东林书壁 

　　满寺寒山十日登三生石上一枝藤东林洗钵西林宿悟得前身毳衲僧 

　　○彩霞词四首 

　　初日流辉吙屋梁琼台含彩烂舒光可因飞雾随秦女不学行云逐楚王 
　　濯锦江边濯锦回浣纱溪上浣纱来采莲歌罢波侵韈暎水芙蓉向日开 
　　风前半臂扬红绡一道行光近若遥花气未消留对酒彩云不散待吹箫 
　　自是青天一片霞岂随尘世鬬秾华飘飘倘逐丹邱去紫盖峯头共饵砂 

　　○莫愁湖逢程德懋 

　　莫愁湖边惊莫春暖风霁日摇青苹柳条系马不辞醉飞絮满天逢故人 

　　○剌艇东林竹下 

　　寂寂春山谁与同隔林田水乱溪风石潭竹影卧寒碧小艇焚香细雨中 

　　○池上晚酌 

　　皛皛波光暝色迟一尊耳热放歌时峯阴忽送空烟白雨挟松声巳到池 

　　○题林松屿隐君壁 

　　天半云霞翠壁开一春风雨水含苔山翁日坐林间石落尽潭花无客来 

　　○东湖偶憩 

　　十二烟鬟镜里开荡胸云水思悠哉前山倒影夕阴重蒲响荷翻片两来 

　　○吴江舟中 

　　飞尽残霞江水平江风断续送歌声女郎柔橹荡舟去落日烟波无限情 

　　○清江谣 

　　江南红豆最相思南客心惊远别时飞尽寒鸦明月上一江烟水梦归期 

　　○无题 

　　杏梁归燕背人飞深院沉沉静落晖夜烛隔花帘影动绮囱惟听钏声微 

　　○罗峯寺晚坐 

　　日沉西崦紫烟重散步虚廊过瞑锺扫石更看明月上半潭寒影浸疏松 

　　○莲上人西房 

　　百折幽溪绕竹房夜深拂簟水声凉晓开南牗仍欹枕林外千峰半在床 

　　○蜡烛峯戏赠范义髻 

　　蜡烛峯头一磴斜秪应天近羽人家看君未蜕尘中骨安用千年住紫霞 

　　○饮紫霄宫郭炼师蜜酒作 

　　醉卧天坛松子家百花凉酝酿流霞石床不畏松风冷一枕游仙日未斜 

　　○夜宿天柱坐月山下是夕大风雨 

　　昨夜月明宿天柱俯见峯腰云一缕朝来下山溪水深始知山下终霄雨 

　　○天津桥坐月桥在嵾岭万峯中 

　　千峯绣作碧莲华身在花房太上家明月一规天似水玉盘清露泛流霞 

　　○武昌舟中口号 

　　朝发嘉鱼暮武昌落帆犹自惜残阳舟人笑指归程近越客翻愁归路长 

　　○秦淮美人家赏牡丹送程仲权行边 

　　银笙玉管夜纷纷红紫催开簇五云预愁边塞无春色赊得名花倍赠君 

　　○人日送邬生还蜀 

　　新年有客感年华江上孤帆挂落霞思发花前纔七日雪消峡口到三巴 

　　○午就碧云寺幻公禅房睡起戏简赵中秘常吉 

　　开帘峯影动禅扉欹枕泉声满翠微为问凤凰池上客何如蝴蜨梦中飞 

　　○古意 

　　君家淄右妾河阳鹊尾金垆换夕香剪得叉纨初试扇不知宵漏为谁长 

　　○南明寺夜对蜀僧观寂 

　　何须舌上吐青莲天貌风襟自洒然木榻对趺羣籁寂古堂佛影一灯悬 

　　○夜宿雪厓楼居五夜起观海门残月作 

　　枕上霜锺夜欲残醉扶余梦起凭栏月悬远树沙如雪百尺楼空海气寒 

　　○舟泊灵福 

　　灵潮隐隐撼船囱斜汉沉沉界石幢深夜起看天在水数峯寒影卧空江 

　　○绿水曲 

　　晚妆临水竞相窥南北停桡恼阿谁瑟瑟晚风羣带动夕阳古木女郎祠 

　　○春梦词为开先赋 

　　五夜微霜透紫绫潘郎愁重鬓难胜春江无限相思梦一半金陵半广陵 

　　○登明教寺台旧名较弩台曹孟德阅武处 

　　淮水东头魏武台阿兰门对夕阳开江山万古销沉恨有客看碑日暮来 

　　○留别逆旅主人靳六老 

　　微茫烟树远连吴明发萧条驿骑孤公子侠魂呼不起只今贤者在屠沽 
　　绿酒如烟不待赊酒醒残夜为敲茶故山他夕能飞梦淮水东头靳老家 

　　○舟次桑溪待潮 

　　落帆浅渚逗蘅皋瓦盎蓬窻试浊醪碧水鳞鳞鱼浪动青天剪剪燕风高 

　　○夜就湖阳移桃李归栽草堂口号 

　　花影婆娑暎绿波月明双桨动星河荷鉏商畧宜栽地为问园丁奈晚何 

　　○山房木芙蓉盛开晚携妻子张灯饮花下戏成四首 

　　木末芙蓉烂着花晚凉无客过山家直须绿酒酬秋色更遣红灯缀晚霞 
　　小儿雪藕女焚枯花下山妻酒一壶试插满头鸜鹆舞不妨醉倒倩儿扶 
　　叶底田田飐晚风灯光花晕翠流虹接■〈衤离〉倒着花零乱影落空坛一醉翁 
　　翁醉花狂兴若何诗成还教侍儿歌绝胜步障围金谷花底银笙醉绮罗 

　　○再过越来溪访周隐君观复 

　　聘君家住越来溪三载重寻径欲迷犹记别时语童仆门当空腹古棠梨 

　　○三访周观复 

　　三度重来访故人可堪巳化北邙尘溪边小院平为圃门外棠梨伐作薪 

　　○汉阳舟泊 

　　澹云残雨暎楼台羃??历寒山水上开夜半歌残风露急月明鹤影渡江来 

　　○水帘谷 

　　霞扃雪窦古明庭为惜幽奇策屡停水石渐穷云路绝紫厓千仞暮天青 

　　○鹅湖晚归 

　　微风苹末荡凉氛听尽渔歌过夕曛湖镜乍昏深受月峯莲欲断细生云 

　　○白塔寺同超公待月 

　　白帢方袍遡晚风石门幽事对支公水禽磔格冲人过绣塔阴长月出东 

　　○曲阿道中别李道人礼茅山 

　　句字山前路欲分华阳洞口水空闻黄尘碧落须臾事好为中峯礼白云 

　　○忆罗峯寺莲上人 

　　罗峯峯下古招提曾记寻僧竹院西黄叶舞空山路寂日斜相送出前溪 

　　○题仙都图赠潘缙云入计 

　　由来仙吏领仙都谒帝还飞叶县凫闻道武皇思采药勿云东海有蓬壶 

　　○舟中梦罗峯寺 

　　古寺翻经忆去年林僧寒夜对床眠短蓬残梦萧萧雨误作罗峯石上泉 

　　○闽诗人朱长文卜居广陵四首 

　　计然旧策懒重操不比朱公乍徙陶自是一瓢宜病色无烦客奏广陵涛 
　　朱楼夹岸古芜城五两如林镜里行钟鼓沸天伧父醉何人执辔过柴荆 
　　板桥廿四接陏堤故苑离宫取次题不是幔亭无梦到江都花月使人迷 
　　缠腰骑鹤两难兼鹤背天风飘紫髯莫道仙家唯绝粒盘中剩有虎形盐 

　　○寄广州别驾冯太衢 

　　悟后浮名等蜜脾广州别驾好随时桄榔树下凉风发试读山人寄到诗 

　　○送诸三石之五云并简郑孟仁五首 

　　烟装风驭远如期白鹿城头出饯迟十石兰英千醉故人今是郑当时？ 
　　清都别馆倚蓬莱玉树玲珑对玉台君握彩毫相倡和始知尘世有仙才 
　　轩后行宫傍五云鼎湖灵迹古来闻和歌定有飞龙引帝畤千峯半属君 
　　吏隐山前迹未湮洼尊亦在好溪滨尚堪注酒留君醉未必今人让古人 
　　一堕风烟又来年泠泠仙梦尚依然毛公石上赊明月迟我狂歌弄酒船 

　　○王季中光禄玉介园红白梅花盛开是夕主人悬灯数百枝花林中花下布席陈歌舞为高会纪胜八绝句 

　　琼树悬灯照万花花间深夜醉琵琶误疑晓霁罗浮海日先蒸庾岭霞？ 
　　糁径繁英绣作茵幕天珠树暗香尘侬家自有花为幄步障虚藏梓泽春 
　　东圃今春春较迟勒寒千树尚垂垂青衣欲奏风前笛愁倚胡床未敢吹 
　　寒艳流辉照叵罗横斜疏影度纤阿云霞齐布天孙锦珠斗离离出綘河 
　　丹素齐开四照林林端空翠覆松阴红烟半染春云湿綘蜡微昏紫雾沉 
　　似挟飞仙宴玉京瑶华树树照层城醉披宫锦呼明月更向昆邱顶上行 
　　水晶帘外卷霞绡历乱春星绮树摇倒着接■〈衤离〉鸜鹆舞满身风露润红潮 
　　羣玉峯前春欲来凌风台下参差开名园万树寒飘霰作赋谁当水部才 

　　○寿朱无逸四十 

　　虬髯猿臂貌桓桓丈八蛇矛左右盘无乃笑人殊寂寂白头宿将未登坛 

　　○何事四首戏柬朱无逸无逸新有所欢 

　　风髯雪貌俨如仙便合骑鸾蹋紫烟何事执殳听旗鼓朝朝腰项府门前 
　　熏炉茗椀尽当家合住青溪弄赤霞何事十年衣韎韐日随小队晓排衙 
　　绣衣锦带佩吴钩借面能充万户侯何事薄糜仍不继月随哨长散粮筹 
　　问君何事奈君何一物于君巳较多闻道锦窝人似玉灯前低按石城歌 

　　○西湖戏为陆君策孝帘赠侍姬 

　　小姑归去晚风多脉脉湖烟送棹歌深夜月来山在水天留玉镜照双蛾 

　　○罗峯寺 

　　风落余花石磵香树翻残雨竹床凉读余小品了无取清磬一声来上方 

　　○别仲权 

　　廿年离合几含情此别应难问死生??不知君何处去津亭他日莫题名 

　　○鹤林池上 

　　水漫横塘半夕阳烟波汜柳动晴光文鱼唼荇惊杯沥幽鸟衔花下笛床 

　　○游榆塞江上临发别社中诸子 

　　春江别酒惜斜曛江柳垂垂绿未分容易满天吹作絮梁园立马正思君 
　　山色依依别故人风花袅袅渡江春终南太室堪乘兴不是怀书西入秦 
　　社酒吹香生绿波离心倚醉托悲歌预愁饮马长城窟杨柳青青奈尔何 
　　骏马长嘶夜渡壕侠游曾逐五陵豪风尘一掬雄心尽惭媿尊前脱宝刀 

　　○和邵不朋孝廉寄远韵七首 

　　黄榆槭槭动秋风疋马西征逐塞鸿才子独推秦计青闺锦字较谁工？ 
　　玉河寒月堕空阶无寐敲残紫玉钗侍女更添沉水待不知夫壻巳天涯 
　　鸳瓦微霜梦乍还梦中髣髴见榆关宫蛾好待张京兆懒拂盘龙画远山 
　　黄河远接受降城岂为侯封自请缨莫道深闺愁夜漏风笳霜角总边声 
　　侬家家世本金阊一阕乌栖按曲房越客欲填吴语涩泪滋庭树暗吹霜 
　　相思亭下雪初飞呜咽泉头客未归月出愁闻南去雁含情自捣旧寒衣 
　　入握鲛珠字字圆意中幽恨倩谁传驼城亦有思归客为和平原赠妇篇 

　　○简张东山大将军 

　　清世将军且息机兜鍪生耳剑生衣雄心一片知何寄日暮南山射虎归 

　　○塞上 

　　赫连城上月如珪呜咽泉头乌夜啼卧听边军吹■〈箴上角下〉篥秋声一夜满关西 

　　○望岳楼 

　　华阴春望陟春台台上三峯曙色开汉畤巳平芳草绿天空仙掌白云来 

　　○孤山探马 

　　塞烽夜渡阴山窟城头野日昏如月一道黄尘探马飞唯见旗尖出复没 

　　○延安 

　　寒山斜影塞河流高柳荒云隐戍楼人马纵横斜照里分明画出古延州 
　　清凉千尺涌莲台山下孤城百雉回石扇白毫千佛现云标翠壁五丁开 【 城外有清凉山洞中凿佛像千余尊】 

　　○偶见村儿放纸鸢戏成八绝 

　　二月天宜放纸鸢杨花滚雪絮飞绵手中线急须防断莫遣春风太放？ 
　　羽翼唯凭纸数张偶因风力恣飞扬羣儿莫漫夸高下试较怀中线短长 
　　风高线弱转难收飘瞥东西不自由剌罥春衫浑未觉那知前面是深沟 
　　西山却在东山西遥望西山山影低何恠儿遭不解事自矜鸢与日轮齐 
　　日日飞鸢向此来平郊不放长春苔偶然戏剧须臾事鹞弟鹰兄莫浪猜 
　　如云片影任风飘似向烟霄惜羽毛放尽线车天不极依然无际蔚蓝高 
　　不须六翮也翩翩亦自搏风簸远天四海漫随黄鹄举天丝偏系小儿权 
　　图画空传郭恕先纸鸢竹马忆当年童心犹有诗狂在欲倩扶摇送上天 

　　○同杨木父集王昭粹池上 

　　北郭先生爱酒狂掇英满把泛芳香挂衣藤蔓低临水拂石云光近度墙 
　　青袍白帢南邻客叶响霜林来柘屐拍槛绕池呼绿尊水云日射鳞鳞白 

　　○江阴发舟四首 

　　十月迟回江上城梦中离恨客中情人间何日胜今日打鼓发船第一声 
　　打鼓发船亦不迟挂帆复有便风吹煮鱼把酒蓬囱下恰对清江斜日时 
　　柔橹咿咿酒数巡灯前童仆转相亲解衣拂簟未成寐七尺方知不属人 
　　一昨离歌泪满缨依依无限故人情舟行稍觉归心缓惜与亲朋别较轻 

　　○横春晓渡 

　　潮落空江木叶稀霏微水雾掠人飞云扶海日眉间起暖气先浮露湿衣 

　　○送王夫赞应试北上并简项休宁刘合淝时赞夫取道白岳金斗 

　　送君明月满山阿陌草青青水绿波一襚素丝聊解赠贫交其柰次卿何 
　　轩皇遗迹有丹邱风驭烟装作胜游温水香分云外液赤珠光抱日边楼 
　　白榆历历挂丛霄岳顶?冥綘节朝应有双凫过叶令月明天柱坐吹箫 
　　风流刘尹旧过从梦隔浮槎江上峯闵叔那能累安邑相如元自重临卭 
　　大罗天上蕋珠班奏牍三千动圣颜驷马赤车归未晚为君先主吹台山 

　　○送蔡审理需次赴秦府 

　　淮水相逢欲暮春杨花历乱满江津昭王不乐应侯老跃马看君正入秦 

　　○赠禄命家马生 

　　布筭传君技入神翻因儒术转相亲与君同住熙熙世唯愿江湖少异人 【 术者挟诈惊愚往往致乱近东吴名家子烈祸可鉴也马生烟愊人予乐为之游故有此赠】 

　　○夜坐 

　　松龛绣佛一灯明寂历林堂夜色清掩卷巳空文字障坐听寒雨欲三更 

　　○同龙君御行部云间戏作时君御左迁盐判官 

　　打鼓冬冬晓发舟半为行部半清游莫言江上盐官泠曹佐如牛喘未休 【 曹佐如牛用李长吉语】 

　　○方船歌 

　　月出湘江风露凉方船两两棹相将楚云飞尽天无尽一水牵愁罗带长 

　　○赴吊郑中丞送朱生还吴朱以善讴称 

　　此地逢君又别君鴈山明月虎邱云尚余一掬西州泪欲和吴趋不忍闻 

　　○巳酉春日酒中漫兴四十四首 

　　春寒甚剧夜坐无聊独抚浊醪陶然耳热偶感今昔所遇矢口成韵拈笔随录聊用自娱而巳语猥杂鄙俚不伦弗论也 
　　衡门一水接三溪东渚东头似瀼西子晋笙台梅福屿青鞵随地有攀跻 
　　南泛沅江西入秦梁园宾客半灰尘鬓毛如此不归去逢着沙鸥定笑人 
　　爱对云山日倚楼贪看烟水晚移舟酒缶?仓诗卷从吾好濯足放歌殊未休 
　　南山欲雨云不开草堂坐失青崔巍晚风云卷翠屏出白鸟一行何处来 
　　古藤覆瓦竹穿沙竹下西邻是酒家闲就凉阴垆畔醉卧看风落石楠花 
　　一溪中画垞东西双垞家家傍绿溪决溜种?文鲤上开门洗药水禽啼 
　　瑶池桃树一花开人世兴亡又几回谁信侯家开邸第只如蜃气吐楼台 
　　药屿茅堂处处幽碧潭如月印中洲侬家家近莲花荡稚子乘风解弄舟 
　　懒慢相仍不用名力桑宁羡拜公卿只愁俗客来多事为说山翁困宿酲 
　　兼乘连床动万编欲令舍筏转茫然冥观好拟秦灰后独探庖羲一画先 
　　何人高洁似王维 【 赞夫】 有美诗名过项斯 【 季舆】 谷口子真 【 禹阳】 今不忝岁寒三老共襟期 
　　道韵文心与胜情每从千里觅同声美人何幸当吾世咫尺云山共主盟 
　　中岁迉古还卜邻种松那得似龙鳞东家百尺参天势许客来看不厌频 
　　人言痴叔岂真痴谢傅徒云自教儿商畧眼前何物好且挥陶令手中卮 
　　力田输税食为天谁引羣操反噬权急遣渠魁先衅鼓耰锄不到县门前 
　　负暄散帙重吁嘻上下千秋几乱离饮啄只今忘帝力幸逢囲凿太平时 
　　此生幸与太平期野老时能说乱离闻说乱离犹下泪况当身遇乱离时 
　　夷舶漂风到海滨自来自去若无人轻裘缓带多方畧林木先教受斧斤 
　　买丝欲绣赵平原曾示山妻舌尚存晚向桑门参不二毘耶居士本无言 
　　山风如雾扫松花石坞烟青正煮茶谁肯同僧上方住云根箕坐咽朝霞 
　　标枝野鹿更何乡一枕空令梦上皇剩有青山如太古今人谁复祝庚桑 
　　紫雾囷囷海气蟠春残水国足风湍雨余忽送鱼龙气落尽江花尚晓寒 
　　十日春阴羃野昏一溪残雨带花浑夕阳小坞游蠭乱新水方塘浴鸟喧 
　　梵函木患缔初因始信尧天有外臣误逐酒人工两舌巳从法侣证三身 
　　系马长松日欲曛纵横断碣辨荒坟夜台有酒能沽否为问此中冥漠君 
　　玉鞭宝马铁连钱曾逐春风侠少年回首万缘成一笑独寺半偈佛灯前 
　　潭绿烟青沙日黄天空双峡尘鸣楖渔父得鱼鼓枻去散发放歌溪水长 
　　投竿闲钓石溪鱼溪上晴云自卷舒为问汉家何事业秪凭圯上一编书 
　　乱山浮黛压鱼舲目缓行云进晚汀两岸野风催舞棹委波千尺插寒星 
　　春醪独引眼离迷胜事随人信杖藜乘兴偶然无所诣欲寻村北误村西 
　　大鹏风背恣飞翰蟁睫焦螟亦自宽漫向二虫论小大十方宝剎现毛端 
　　团团芳樾浮新绿习习凉风荡微燠一室萧然佛火红所欠山僧来共宿 
　　少躭声伎碎纟??歌晚爱空山卧绿萝清兴莫教消煞尽但逢村酿饮亡何 
　　吹笙台上云如笠君子峰前雨似麻三日不来池上看树头飞尽一庭花 
　　十笏方池水石宽饲鱼每为减朝餐谁言鱼乐如濠上白鹭朝来照影看 
　　禳田社鼓走儿童酾酒丛祠乞岁丰深夜言多田父醉两行灯火出林红 
　　故人过访感离羣促膝论文坐夜分夙昔雄心时一露月中呼酒隔山闻 
　　逐敌曾随赵破羗拂庐炙血噉黄羊丰貂褁额脂狼籍笑忆歌姬半面籹 
　　东家娶妇欝金香三年刺绣成鸳鸯西家娶妇牛衣宿一岁生儿似凤凰 
　　疏狂秪合世人嫌何必藏名与剉廉一月喜无车马迹晚风细雨读楞严 
　　苦忆平生康聘君 【 裕卿】 一坏湖上冷孤坟追思三十年前事怅望高天有断云 
　　黯黯春愁独闭门东林钟鼓报黄昏挑灯兀坐不成寐拍案掩书无一言 
　　我家小女子平阳善病何缘乞禁方弹舌夜来持佛母洗心晓起礼医王 
　　移得山花不辨名爱花长自绕花行只愁毒螫防毛蛓先向如来忏杀生 

　　○夜集王季中光禄宅赏夜合花花环列四座数百本烛下香气蓬勃殊快人意醉后和季中五首 

　　广除四月雨初晴夜幌千花月避明二十四番花信后殿芳应让合欢名 【 夜合一名合欢】 
　　合欢一朵巳飞香况复千枝竞素妆洗却铅华同虢国稍留宫样额微黄 
　　缥蒂微頳瓣卷绡檀心香晕逐风摇中含一点鲛珠湿仙掌荧荧露未消 
　　接叶欹风向晚披四筵花影碧迷离巳教流艳欺银烛更遣吹香点玉卮 
　　林香酒气沁凉云烛下絪缊望不分新谱巳看邀彩笔素心未许涴红裙 【 时座客云恨无红裙行戏为解嘲】 

　　○长干客舍送黎孝廉入楚后夜口占 

　　十日连床袂乍分夜深酒醒误呼君应知两地伤心处江路猿声也独闻 

　　○别友人之夜郎 

　　万里牂牁绕夜郎千山密篟瘴为乡月明猿啸盘江路不待三声巳断肠 

　　○重过杨姬池馆时姬巳没 

　　池光如镜含朝景美人妆成照斜领蛾眉巳逐彩云消日与鸳鸯弄双影 
　　临池曾倚赤栏杆露涩银笙玉指寒一片归云闲弄影犹疑月下步姗姗 
　　池上簪花照影来履綦行处巳苍苔碧桃不殉香魂去依旧春风一度开 

　　○同金元朗过傅氏旧园同赋句对体 

　　元朗云夫戌萧关一绝乃唐人句对格也因同拟一首 
　　一番艳曲一回新歌扇埋香舞袖尘今岁燕寻前岁主看花谁忆种花人 

　　○病中金生以相人术见访因书其卷 

　　行散经时阖竹扉雨中苔色欲生衣可能游戏如壶子先示巫咸杜德机 


　　●汲古堂集卷之二十三 

　　东瓯何白无咎着 

　　序 

　　◆序 

　　鼎湖草序 
　　白下草序 
　　项季舆名公赠言小序 
　　石屋先生诗序 
　　湖上草序 
　　鴈山京记序 
　　送刘长孙将军守备三江序 
　　博古图序为司理吴公作 
　　无尽法师五十寿序 
　　燕越壮游序送韩子綦还白岳 
　　高行之将军雁山图序 
　　林孺苞怜夔草序 
　　孙云岩先生偕陈安人齐寿序 
　　戴元统西阁草序 
　　送樊伯子游燕序并诗 
　　送古予上人入吴请经序并诗 
　　送庄令公八计序并诗 
　　东圃诗序并辞 
　　诔德录序 
　　迎恩桥氏家谱序 

　　○鼎湖草序 

　　缙云之墟层崖崇巘搴霞揭日绵亘而回复辟若清都紫府者是为祁仙妙庭之天洞宫石室潜通冥廓不可殚穷积润下委则好溪之水出焉水上一峯标拔介立若表四望者曰鼎湖葢神秀之所会而灵真之都也昆岩郑公实产兹土公夙负高世之度冲夷渊穆脱落尘滓虽志存拯物而德标素尚于世固泊如也是以应物迎机运而不宰其童往之韵若举一世无足以移其神者岂非恬愉虚静有足以资其用哉公弱冠登朝历试中外综练国章鉴达治体乘理照物动必研几乃声诗之道勇往独造浑雄遒逸直抒性灵远谢雕缋浏浏乎辋川襄阳之逸轨也公尝林居十余年逖览返照故其所撰结咸得之澄观冥会之表又尝偕余撰杖鴈山之颠浏览诸胜所在题咏率多?远冲憺之致其志操洁故托物芳兴象融故镜机彻风神爽故寄兴超造诣深故命意远要之窅眇之旨不可得而窥其倪也岂若挽近之习务猎菁藻缛采以售时好者巳耶公于书无所不读至若军国远图刑政大典靡不淹通具有成譔兹集者特其旃林瓣香香海一勺耳异日告成藏之鼎湖石室千载而后必有龙威左元放者流能发其秘斯足以窥公大全矣 

　　○白下草序 

　　夫世所论次道德功能能无待于言乎微言弗见也是言者岂非纬德之符树功之表乎即有振世之杰显定宏业恢张嘉猷芳徽懋烈烺烺流于无穷者非籍遗言而声施益章者乎至若苞德蕴真之哲栖神无朕游思霄雿芒秋怕乎似若无待于言伏时或契机采韵印法宣音无不合响赴节渊渊焉泠泠焉若被诸金石也者庸讵非天动之妙哉人将自托于?虚沾沾于功名或以为剩言或以为末技自遯其所不必知固非通人之论也栝苍昆岩郑公弱冠彯缨中岁慕道出则凤跱退则鸿冥或显或晦弗拒弗留盖执其道枢而游于世者也乃于风雅之什气韵沉雄音节渊亮肃则玉藻冠裳古则瓦棺神鼎巧则锢仪木鸢清则?霜绀雪是编也盖公官南奉常之所著也秣陵佳丽自昔称诩古迹名区往往而在而又学士大夫鸿生硕彦之所毕辏公休沐暇接席方车多所宣鬯或寄悰于雅集或纪事于胜游或触景于抚时或蒿目于世故沨沨乎熙代正始之音也余不类受知公最深比客公署中凡阅月间扣公以经纬安攘之畧公辄为譬说若鞶鉴之在悬鸿钟之承簴也乃复请进于是者公之言曰万物之微出于一机百事之根摄于一门不为事始不为物先虚之至也物触则应应尽则融圆之至也宠辱不载嗜好不存和之至也不为物散不逐境迁粹之至也嗟夫是宁独喻于诗乎太上所谓不朽者三公庶几其人也余之于公也犹壤虫之于黄鹄也乌足以知公又乌足论公诗 

　　○项季舆名公赠言小序 

　　丁酉岁余与季舆同客长千里季舆向予指酒垆旧游处未尝不怃然低徊久之往季舆年甫二十从阖闾遡长江纵观金陵风物遂移家焉凡十年所季舆藻思瑟风?日酒气淋漓一时贤豪高胜之士争愿交季舆而贻赠之什溢于绨帙然季舆迈往不屑之韵豁然自如未尝以是相倚重为名高季舆既归卧阳湖之上手葺先参知旧庐傍斥隙地艺松竹莳花药吊磵疏池芟林开径峭阁凉台颇极清远幽蔚之致污邪蟹螺种秫居半岁了曲蘖事客至辄击鲜行酒酒半命韵赋诗诗成击石而歌意象简逸自足于怀醉就美荫即咍台鼾卧矣不问客之去留也又十五年予得卜邻于浦东往来季舆居不三里余既与季舆为世外交复与冢君申以彦深敬宏之约乌羊系车提壶为礼春秋佳日撰杖相过从无间也一日季舆手名公赠言一编授余曰不佞颠毛种种请从少文一室卧游第念海内交好诒之篇什一别如雨俛仰夙昔慨焉交心乃从簏中发投赠诗若千篇诠次成帙以付剞?厂屰刂?竹屋灯火间命童子歌之怳若其次于面朼夫嘤鸣黄鸟则托兴于高恢求匹孤鸳或缅思于王粲司空以椅桐寓赠东阿以芳草喻怀绸缪之辞岂独古人哉季舆重交道敦风义以是编藏之山中当不与金石并泐也予既览集中诸君子溘焉异物十居二三至若西州山阳之感则又不独季舆也 

　　○石屋先生诗序 

　　今人称诗者无论五都之市即十家之聚亦不乏人莫不沾沾家宝火齐而椟珍木难标树灵蛇而品目绣虎首简不必授之见解论列不必见之精核卒多游词无规有颂以序求诗弗得也以诗求人弗得也兹道于是不兢矣余自弱冠游海内海内人士操诗者云兴霞蔚类多标撮菁藻步趋时好即之非不雕缋华缛于古法未有合也犁然当于余心者抑何寥寥彼其骛于外境故不足于内天机浅人欲深其不鹄于古宜也余乡陈石屋先生少负清操授徒里中垂四十年几令华阴成市而?散高胜之韵超然物表昔人所谓宅不弥亩而志忽九州岛形居尘俗而心栖天外隐不违亲贞不绝俗则先生其人也故其所撰结多清华萧旷语浏而不浮沉而有致境真趣远出自胸臆不假议拟即象天随意匠有余生动不匮读之如吸雪山酥酪如嚼哀梨琼蕋快当何如先生虽浮沉闾右乎吾知其诎于今而赢于来世也必矣若彼操技取偿目前者以先生视之直蠛蠓耳先生当不以此易彼居其实不居其华盖先生得之柱下之旨云 

　　○湖上草序 

　　予友季中王君刊落游闲纨素之习而胜情远寄风藻遐骞岂不翩翩韶令名士哉季中先大参公治别业于阳湖湖当三溪之汇天空水阔松古云搴季中暇则剌艇藕花蒲丛中沿逗于烟波沙屿之渚左摩彝鼎右披图书焚香煮茗翛然人外望者儗之赵孟坚米海岳书画舫日吸其灵爽清寒之趣发为觚翰合音赴节若绎储孟诸人逸思隽响也其取境傅情清晖暎发又如揽华子冈辋水涟漪与月上下濯濯挹人清彻毛胆予弱冠交季中时予讷于酒藉以消其坎壈佗傺之气被酒耳热仰天乌乌矢口放歌纚纚累数十百言不得休季中亟规予日子所不足非才也大而无当法于何有所谓屠龙无用不如履豨玉卮壆折宁宝康瓠子其取法于古则古几巳予未尝不心折其论间酒酣辄洸洋跳荡行意自若也今骎骎过壮精气销亡比卜一廛东渚山中去阳湖若衣带时时以文酒相过从奇诡高胜之事得与季中共之间一讽季中湖上草觉我形秽悔其少作今且从事季中畴昔之言庶几若裴建自附中允取信来世不识季中为我偻一指否季中篇什尚多兹湖上其一种云 

　　○鴈山京记序 

　　鴈荡于予为家山也俛仰二十年所厞屦凡六至昔人谓鴈山旁魄邃敻山灵不自爱其秘我得济之以胜具一月聚粮之廑得皮肤耳审是则非乘蹻径度者终不能窥其蕃乎予独为不然若缒海者业擿招凉明月而出无论紫贝明玑巳藉令冥搜逖览胜有踰于龙湫灵岩之大者乎余曩游当其遐瞩吁駴之际极欲有所述顾赋范者如彼其瑰丽此则方幅卑卑两者不相值而难于名状辄惮而止巳从它所见纪载政不必雅驯及称所经历犁然有当于予心乃复自悔曩即不文岂不贤乎忞忞梦境耶王昭文文学尝侍其先公驾而遨乃撮其大者得十景归属娄生图之毫素持以示予予披阅数四喜其赫蹏仅盈咫而所挟甚宏予乃置身其间若可覆探也者岂古人所谓抚琴动操众山皆响者非耶乃知予向也动与物交谋于目者其机浅今也静与物遇会于中者其机深图之不可巳也如是夫退而抒其昔所经历撰为十记即不文弗论也乃若丹青其舌组绣其词则有国初李著作五峯先生　诸记在 

　　○送刘长孙将军守备三江序 

　　予弱冠操觚为韵语雅习里中刘将军恒山先生先生目光如炬神锋奕奕顾眄烨如也于书无所不淹综援笔数千言洸洋自恣符采涣发举其节则渊渊悲壮慷慨沈雄时推执牛耳不得不归之先生先生固无所让也先生世将家子乃于珠钤金匮捭阖奇正之秘靡不心融神会乃复练达当时之故务参其变先生所负既瓌奇意气务上人杯酒淋漓称说天下事凿凿中窽会文吏或以跗注易之先生辄瞪目直视而或佐以排调谑浪即其人形色不堪先生夷然弗屑行意自如也于是终其世与时相枘凿时长孙为子侯方髫年有异质日记诵亦万言一日先生诏而谓之曰夫予也先世以徽烈昭宣于时岂造物者独啬于予邪或谓乃公奇于数乃公非奇于数而奇于人也使乃公稍俯而趣功名之会无论万户侯即持梁剌齿肥怀黄结紫岂瞠乎人后哉人我易之我故难之人乎何尤予之不能为籧篨犹直不可以为轮曲不可以为矢天实命之矣虽奇于人而实奇于数哉小子勉之矣长孙既胜冠袭爵服世官才名辄骎骎起长孙藻思闳赡绰有父风而清华冲婉不啻过之渊靓?远之度望之令人意消文吏间有易之者长孙弗之忤稍与之周旋览其风期韶令文采葳甤不自知其色降意下巳复扣以军国大政长孙辄又纚纚中机中权不必得之故习而量剂时宜较若悬衡始易之者而终内自责似若无所容者于是诸缙绅无不交口刘君也者国士少双洎从事主卫篆则卫事效主刍粟则漕事效瓯三垂踞海为越最要区脱枪累不戒唯倭是虞频年以来弓无解檠矢无离箙氛祲廓清而武备特奋者伊谁之赐哉实长孙居中坚劳苦董振功居多当事荐剡凡娄上遂擢楚三江守备诹行有期在事诸将佐以余名世习长孙乃以赠言见属余野人也乌足以图当世之务即终日言固知无禆长孙囊底余智也虽然予雅好游足迹半天下比从关洛出西塞黄河源委大漠莽苍壁垒要险土俗羯羠士马劲弱间从诸宿将稍习之窃谓当今西北策羗东南策倭九边当天下劲兵处割县官财赋之半以事边虽政有张弛而将士思一当匈奴以自见者在所不乏且遘敌运式微角崩乞欵我得以表饵羁縻之囓梨则与款跳梁则接战战款之权实出我握日本思内讧非藉风汛不得??耦发我濒海险隘在在戒严戈船楼橹时而修缮兰锜渠犀时而饬治将领兵士时而汰练劳逸之势我亦得而主之至若当今隐忧计伙踰于楚楮楚自蚡冒以来修其车赋与晋更霸门户庸蜀襟带荆吴昔何充亦谓荆襄重地得人则中原可定失人则社稷可忧矧当今为肃皇帝汤沐邑顷承平久武备寖弛余尝浮汉沔窥郧襄顾城无完郭士唯空弮罢敝巳极夫忧人之忧者则策周而形着忧人所不忧者则策摇而形隐先事设无衣袽之防一旦缓急如御侮何迩者抚臣失驭犷宗干纪足为寒心长孙倘不以藿食之言为迂吾知长孙足以办楚矣先将军未究之绪长孙将昭宣而昌大之剖符胙土皆异日所有事楚其基乎顾余之精日销亡不能据长孙左席遹观其盛即勒铭贺兰则长孙又善觚翰不减孟坚越石辈又无伺于余也庶几他日告成之后余为长孙西向华庭仙门间酹一凿落以告先将军地下可也长孙朂旃 

　　○博古图序为司理吴公作 

　　粤稽?始沕穆之际邈焉不可考巳泊乎列圣继作比象制物以通神明之德故轩辕氏范首山之铜告成表端上宾于天夏后因之贡金九牧图以神奸明民牗俗俾入山林弗逢弗若蟺兹以还物采益章厥类滋备故载味异调登实异品于是乎有鼐有鼒有釴有鬲有卣有罍之属靡得而胜原也以之用媚上帝则休明馨香以之有事岳渎则灵贶斯洽以之祀宗庙则荐禧以之锡宗臣则宣烈以之供燕飨则上下惠和秩秩乎期协于礼以度其典则岂细故哉大适房烝小适殽烝黍稷糗饵醇酎明水莫不有宜昭其用也天子以金其数九诸侯以银其数七大夫以铜其数五士以铁其数三昭其等也阳圜而阴方三足为公象四足为辅象昭其形也夔龙蜼形云雷饕餮昭其义也虫鱼其章或铭或颂以告戒于上下昭其训也既而世降政熄礼乐废坠先王之重器日就湮没后迨有宋宣和间君臣醟于豫乐欲以文具饬治尽集三代之器实于御府溺志不返卒沦于败亡呜呼使能烱戒于满溢酌中古之礼而修明之宁有覆餗之虞哉第所刻博古图欵识形式总总悉备默而存之足企建古綦隆之治岂徒为博洽赏识者之所资耶予既雠其谬刺复以考玉图二卷附焉噫夫有国有家者即先世之冠履弓矢莫不什袭以示珍秘矧先王之重器礼乐轨仪于是焉出昌言法语于是楷模其可不务乎若曰玩物彐志将以宣和之遗烬沃其膏而炽之也则余之罪也滋大 

　　○无尽法师五十寿序 

　　万历岁在摄提上已日余偕临海王伯无人天台从金地岭访无尽师于高明寺寺为智者大师谈经故处也环峰崖崿韬霞限日幽溪之水瑟瑟东注水上古木蔽亏盘石蹲踞师为品目题咏得景十六乃一一引人着胜地流憩欣赏就石上支茶灶烹苦茗标会宗趣泠然若蜕凡骨而挹灵气第未知与昔人匡山东林龙门水西之游何如耳巳从山阴度罗剎江而东每从精蓝名剎晤对高流韵士辄津津谈兹游若噀弥勒泉八功德水出齿颊间一洗从前现在尘垢或独处稠浊中遥想而存之若巳再升者巳阅明年为师五十诞辰师上足正路若而人诣余乞言为师寿余窃谓善逝以三身乘运显化不可殚极世出世间非来非往宁以剩住为重哉乃菩萨有住刼者以宏誓慈愿为津梁愿出一切于业海涡漩中渡尽乃巳彼且视千百??直弹指剎那顷非若熊经鸟申回黄抱紫贪生引年者比也师为龙邱着姓生有异征少不好弄弱冠警人绝人每于教典了若夙习时妙峯和尚宗风广畅为人天师师从剃度深为和尚所器畏巳而潜修密证载离寒暑于天台三观单复之旨十境互发之论深入诸祖精髓冥契圆彻廓然无倪其负荷用壮实台宗龙象哉师既嗣法往哲巳复建立?义普惠学人东南资参者云集请师悲悔师辄为捉麈尾演说妙义譬彼渴者之挹河无不随枌满足故上足若正路辈愿师长生久视建大法幢转大法轮永为医王能续慧命者其爱戴为何如征言为寿胡可巳巳也夫师巳超无漏出息八息不染尘累不居世中安所谓寿者相然以无上之资远绍台教垂绝之绪下度未来无量有情其宏誓慈愿故无异菩萨住刼者是则恒河沙数阿僧祗刼皆师之年也岂以人世百千??为限耶于是诸上足和南赞叹谓余为知言方展帐将命中山氏客儒者从嵭噪曰吾闻西方圣人屏弃华缛衣粪扫衣火??耀纤丽之观于彼法中所不载也今也素池赤缘雕缋逼眦无乃盩乎余曰不然余闻如来国土七宝庄严华鬘璎珞充满其中以彼视此直蚕口蝉翅之末耳奚其华 

　　○燕越壮游序送韩子綦还白岳 

　　夫御气趿虚乘蹻径度汗漫九垓挥斥八极翛然而往翛然而来玉人游也是为天游采真抉胜冥搜逖览栖神名岳放志灵区高逸之游也是为胜游量形度势营沙聚米洞詧利害区分要险出奇喜功吊诡画筴国士之游也是为壮游子綦少怀奇抱长负高情好修侠节高世之行虽其托迹酒人乎而雅不废游故勇往不屑之韵豁如也曩高将军之有万全之役也子綦实为将军布衣交子綦杖马棰匣三尺起从之出上谷适幽州登涿鹿渡桑干讨轩辕之故墟览召伯之旧迹边政兴弛敌情虚实子綦靡不与闻焉当其受脤振旅椎牛酾酒僚佐上寿贤豪称觞子綦独兀然据左席衣岑牟冠侧注正襟猎缨风论超超四座莫不洒然改容易听也然子綦终不以贫故而招权利割钱刀以自狥于是将军称子綦长者益善遇之无何将军提兵瓯栝间子綦亦周旋靡有间日与登楼橹望岛屿超然有挂弓扶桑意将军顾子綦奇男子间有所建白不难树尺寸子綦逌然弗屑也一日谓余曰不佞将归隐黄山白岳间子其为我述吾之所之燕越之迹可乎予曰唯唯余观战国游士之习类多操短长纵横之术揣摩世主倾危昔耦莫不低卭荣利浮沉珪组至若鲁连之蹈海淳于之辞封虞卿之捐相印莫不皭然泥淖蝉翼利达距其节概非大有过人者何以若此子綦庶几近之矣且予又闻至人奇士往往游戏壒埃之表以自放然后敛其挥霍之怀冥栖一壑游神于憺今也黄山之颠白岳之顶丹池药灶灵迹宛然悉为子綦天游胜游之资乎予尝约庚生潘子仲权程子仲嘉汪子狎长两山子綦其预拂片石迟我否乎 

　　○高行之将军雁山图序 

　　异日高将军尝阃司武林矣时属疆土乂安上下和洽日集宾客载酒西湖低回伍胥武穆祠下徜羊六桥三竺西陵南屏间泠然善也衎衎焉忘返遂为西湖长已而参戎瓯括建隼于瓯复为雁山长间与直指观察使者行部浏览其下神罢薾而弗怿憬憬然自失也归而语何子曰始吾之奄有西湖也其乐泄泄今吾之奄有雁山也神规规而弗融若其洞壑巨丽之观风泉灵籁之触非有易于吾耳与目也今吾之意似若不能醳然于吾者其义何居何子曰今夫毛嫱夷光必也施之以丹素熏之以芗泽被之以云缟雾縠■〈女间〉丽姣好望而知之也若夫烟客云侣必也飰以青精饵以黄独加以方袍斗笠高逸修古望而知之也西湖之胜荡以靡君侯出则具楼船陈声伎是则以丹素芗泽云缟雾縠施之丽人他固宜雁山之胜绝冥介立奇削而枯槁君侯出则下吏除道邮人供帐鼓吹卤簿林壑为沸是则以丹素芗泽施之方士而复飨鶢鶋以牢醴钟镛也无乃左乎是以君侯始则衎衎今则憬憬也将军抚然曰有是哉乃介吾友杨木父图其厓略得景二十木父少有胜情岁必撰杖兹山宜得之精若胡宽作新丰阡陌闾巷井井如画一耳异日者君侯绾鹊印谈笑尊俎间暇则展此图抚琴动操众山皆响怳若挟我二三子肩瓢厉屐啸歌其上岂不愉快耶何必从赤松侣黄石餐震辟谷然后称高哉是为序 

　　○林孺苞怜夔草序 

　　往予游赤城获纳交三子焉为林子孺苞金子仲玉王子伯度也彼三子者咸负韬世儁俗之气而藻思潀射涛涌逆走横击奔放不可御日与扬扢风雅之旨欣然赏会莫逆于心三子谬推予执牛耳予窃自谓爽俊高华则巽孺苞悲壮忼慨则巽仲玉幽谲新奇则巽伯度兼撮标会予则时时有之三子亦以予为知言于是修盟于无漏园愿以第一义相砥砺巳而三子三上公交车皆不利一困于绿林再困于河伯三子生同里交相驩其坎壈拓落之遇亦畧相似而孺苞复罹父兄之戚栾栾不胜衣日手一编反关谢客则与二子稍异也时予亦筞羸马从塞上归精日销亡息影桑阴竹浪下时望飞云流月以尻轮神马游三子神情间怳若遇之也比孺苞走一介以书抵予曰吾曩质所业于峿子吾子陈义甚高期吾能至所必至今者天以蹭蹬厄我又以疾病重厄我乘日之车问涂万瑞安望其雠昔日之志耶将裒其大都且授剞劂子幸为我序首简予既深悲孺苞之困厄巳读孺苞诗又未尝悲孺苞之困厄也夫非衣氏所谓诸天着乐不暇精修人怀虑危可趣正觉孺苞当盛年掇高科藉令继取一第如俯拾雍容细旃之上俛仰交戟之下含豪未竟而谀者在傍安得侘傺沉深之言而称之能极其变以臻其所至乎孺苞复深于名理乃时拂问棘园一片石寂照澄观昔之所遇时而儃佪时而悲愤美人香草之思边马河梁之感虽逐境轇轕于吾前此中未尝有动也故其词旨温穆和平　可以讽咏可以管弓??庶几风人之致也此天欲先昌孺苞诗道耳岂欲终困孺苞哉孺苞行奏牍金马门将令天子发飘飘凌云之思是什也其为陵阳之王?业乎幸并为我语仲玉伯度今上行且前席问公等皆安在 

　　○孙云岩先生偕陈安人齐寿序 

　　予读太史公书至陆贾传未尝不想见其人贤且智智且达也夫当陆生时中国宛转锋镝之下唯赵佗崛疆南越乃陆生奉玺书狎之如狙公鸥鸟能令魋结箕踞之长奉约束惟谨而汉卒不加兵于越而越父老子弟终其世不罹锋镝之苦者生之力也是则生之辞令贤于百万甲兵天下既定生独优游好畤之上出橐中千金装治生产歌舞鼓瑟时过诸子击鲜供具以娱天年何其达也越千五百年而得其似者则云岩孙翁其人也翁尝为南越保昌丞保昌固尉陀旧国也时采金貂珰四出境上珰虎而冠鸱张益甚郡邑长往往以不口指逮诏狱守令咸人人彼中父老子弟不胜诛求几成脱巾之祸翁独毅然身任之奏记两台陈晰利害中机中权两台深加器异悉以调剂委翁翁谒中贵极陈不便状词侃侃无少挠中贵色沮开采之役遂中寝越民欣欣更生其事之伟吾未知与陆生奚若时当路诸公无不交口保昌丞贤荐剡交上旦夕且有卓异征翁顾夷然弗屑娄移书告致竟飘然归卧故里中乃以暇日自逸于风泉云壑间时饬尊罍召旧所习宾客为高会不至丙夜不告谷?丸其　达之旨吾未知陆生又奚若翁少以文学倾邑庠生巳游太学又倾太学生寻拜鸿胪序班益能于官一扈从幸寿宫再侍经筵又再侍谕祭寿阳长公主屡锡白金红绮皆称异数秩满外补江右峡江簿政绩懋昭既迁保昌丞其措注之大又章章如是时荐绅或以翁非科目稍易之及聆翁敷陈时事援古证今凿凿名理每为倾挹不觉席之前也南海令出阴王公当代知名士时对抵掌未尝不心醉巳又曰夫夫也者生遇右文之主雍容交戟之下其论列敏给岂尽出陆生下哉盖为名流所推重若此翁既脱屣仕路日与内子陈安人为德于乡三族之■〈尚阝〉恃翁以举火者若而人两造之争藉翁而度??口者若而人甃道缮梁无虚岁指囷捐橐无虚月黉宫久圯则首倡义以新之前后邑长式翁庐两借蜡宾为倚重翁丈夫子五六人类皆韶令温文蔚为国器诸孙十二森然玉立每旦上堂问起居肃如秩如居然万石氏家范今岁十有一月十九日为翁七袠初度辰而陈安人亦一周甲子矣前一月二十日其设帨辰也诸亲友将谋登堂为翁媪寿乃以辞属予予窃谓曩陆生引老于家适诸吕用事刘氏几殆而陈丞相绛侯卒用生策社稷以安生亦以是显名当代垂勋竹帛孙翁生遘重熙累洽之朝衎衎林下即有奇谋石画顾安所施乎翁将苞其未究之用以遗后啬其未享之祜以养身其遐算繁祉宁有涯耶即百龄未艾也夫儗人者必于其伦予读陆生传而有概于翁故为论列如此且用是以为翁寿翁其冁然以为当否 

　　○戴元统西阁草序 

　　夫璚台石室仙的神嚣所以资?真而钟神秀者讵非孤标绝溟而远隔湫浊哉金膏水碧风实云子太上之药也以其苞质清虚凝液英华故能立蜕凡骨而销尘滓若夫高人贞士希夷穷岫冲漠中林举则鸿冥处则蠖伏引啸则神鸾叶音抒藻则云龙???彩方将?览霄雿鬯涤氛垢何可举世而无若而人哉不图挽近而得之戴山人也山人家在天台雁荡间壁坞靓深山水明淑夙具傲骨长负胜情鹿床豹席取畅恬寂一区之内旷若九州岛十笏之居泠然五岳且复几饶异书帐余秘秩长日闭关终岁托疾上自汉晋以讫三唐旁及真诠梵筴无幽弗诣径度则神马尻轮应感则天随合响矢口而声声谐而韵韵比而篇□□灵襟萧爽高亮之致不狥知不邀誉不雄成不虚赏不滞于境而能转境不侔于人而和以天昆仑浑噩无得而色相工拙之也予少称诗谬为二三名流所许与足迹几半天下莽于搴采变化之域视山人为广然未能超放自如如山人也山人一日惠然过我山中出示西阁草四言则黄绮之遗音也拟古则步兵之咏怀也七言古时而青莲而气少巽时而嘉州而旨逾冲五七言绝故自濯濯各臻其妙七约则东阿陪乘景阳分镳要之清真闲旷情与景会景与心融不?合而无不合其入于道而出于技者乎山人又言尝携五尺童遡严濑泛西泠览虎邱登金焦北固从大江抵建业纵观诸胜快然自足怀剌字灭尽而竟无所诣巳又南谒武夷君洄沿九曲仰睇三十六峯若可拾束腓行浅濑中水风激激蒲茸葱蒨如紫烟撷而飧之腹为果然遂寄迹名蓝凡三月人莫之测也其嘉尚足可想巳余业谢壒埃逃之蓬藋行将寻山人琼台石室间共证?真以营大药乃抽其绪而卒业斯道藏之名山汰浊扬芬实有望于山人也山人将无驱牛上流而避我乎 

　　○送樊伯子游燕序并诗 ？ 

　　樊伯子童牙味道慕曼倩紫海之游绮岁采真追阴生青城之躅邈尘区如蚁垤竦仙辔于霞标隘沧海若蹄涔濯灵襟于天外夙招胜侣爰叶高情荫芝盖以遐骞缮糗粮而逖览访文始先生于青羊之肆寻四目老人于白鹤之峯或探易于酱翁或授方于帽子仙仙乎仰白日覩青云不远矣巳而情牵维梓未忘彩服之娱诗咏采芹更与青衿之选多历年所坐捐盛时譬彼享鶢居以锺鼓篰鸾凤以樊笼岂所安焉非其质矣于是抚往日之可惜嘅白驹之易流悔腐鼠之悞人命文螭以媵驾从吾所好无假太卜之龟举世何常宁待邯郸之枕还吾故物一肩朗月清风济世大还半鼎?霜绀雪游朱门若蓬户向柳巷觅真人艳说长安莫不向西而笑漫游朝市方知即俗为真花外车声会见儿童迎邵子壶中药饵莫令女子识韩康爰写离悰用抽俚语敢附霞签云笈聊代芳草疏麻云尔君昔思冲举冲龄道骨成瑶笙闻碧落石髓咽青城宝箓龙文细铢衣鹤背轻?心冥俗谛尘谪缓霞征仍洒金壶汁还寻玉杵盟洞宫虚列姓缝掖困诸生长啸醒尘梦狂歌薄世情飘飖乌帽侧抖擞白衣行仙窟悬人境神皋指帝京公卿迎蓟子河汉问君平大药能蠲疾雄谈坐猎缨武皇方好道应识岁星精 

　　○送古予上人入吴请经序并诗 ？ 

　　幽溪有门法师以智者绝学倡东南则古予我公其上首也赩若宝山睟焉满月吾知其容相也六鳌独象巨灵奰屃吾知其负荷也玉府珠邱龙堂贝阙吾知其苞禾?畜也?霖甘露香饭醍醐吾知其法施也飞云流月野鳿磵泉吾知其无住也予尝夜宿高明朝登佛陇则古予偕焉放怀寥廓朗咏长川笠影卓天怳挹化人于琳馆筞声铿洞儗追若士于鸿蒙紫气纷郁乎霞标赤县块苏于华顶视八鸿如萦带望三壶聚沙掉??辛一辞于兹十稔岁当?黑?戈律应素商公将浪拽越来指涂江左木奴丹而洞庭波枫叶紫而吴江泠至若山名海涌峯号支硎灵岩乃馆娃之故宫北禅是戴颙之旧宅又若龙蟠虎踞之胜控帝里于锺陵狮子牛首之奇奠神皋于天阙台雨花而说法山有草以摄生斯并高真之灵峤僊逸之?岫也吾昔友者彼有人焉乃若百谷校书凡夫高士简栖才子东生寓公莫不字挟风霜胸吞云梦雄辩标雕龙之目丽藻掩碧鸡之辞咸鼓枻于?津早殈机于世壳?鸟或示净名相则青莲为金粟之后身或为隐居服则德耀从伯鸾而高蹈品目或表奇于流雪琬琰或绍美于头陀孤情绝照则道猷无忝其徽音标举会宗则安石定赏其儁逸谈麈注飞流于云母灵诠汇众派于谷王公虽以采真尚友为奇游乎而尤以阐教请经为胜事也餙绨渍蘖悉辇宝叶之文瑶椟锦函尽发莲华之藏求之精舍广示迷津岂非无上之盛心希有之宏愿乎故觉华长者得授记于定光空王如来亦印心于宝手皆因造藏得臻果位补处作佛非公而谁予实颛蒙时沾法湩每象融于适意无得而称恒神契于忘言相视而笑东林法席未寒白社之盟孤屿离筵聊拟碧云之什录之素楮用代疏麻性海真如藏虚空不可量师将一芥子尽纳须弥王耨池摄众派帝网灌交光宝树枝枝玉沉榆瓣瓣香为霖同一润立表耳??多方法苑开精舍天花积讲堂惊桐委夕露余菊抱晨霜日出干城隐云飞觉路长会看龙树返娑竭指津梁 

　　○送庄令公八计序并诗 ？ 

　　夫诗本缘情情生于爱爱斯思思斯永洵德泽之人人信金石之匪固也故嘉穟繁繁滋于卤邺中兴时史之歌紫云郁术于庭阶洛下纪石卿之颂益部借文翁而更化冀方藉皇甫以宁居邓攸挽不留巳绵思于吴什叔度来何暮亦绎韵于蜀谣于公岿东海之祠石氏表临淄之社岂非物情之所向今古之同归乎于铄庄侯实锺灵气苗裔启楚芊之始赏瓜瓞藻于江东精气干霄爥龙光于斗畔刘家羣从尽握灵蛇谢氏诸昆俱标绣虎蚁封盘骏荐魁蕋榜于两都牛鼎燖鸡暂试铜符于百里维兹瓯土越在江堧罗九斗于境中封一丸于掌上城头瑞鹿似夹郑公之车天际飞凫忽下王乔之舄侯正身轨物虚巳推诚躬丛脞而弗辞恐一夫之不获疾邪愤恶耻斯民不为三代之民错节棼丝综国政为一家之政至若清衷氷暎雅操霜凝公仪以却献称贤子罕以不受为宝园无鹿之可瘗壁有鱼而长悬质畏人知绾令客媿其廉介有如此者又若明悬秋鉴朗彻氷壶烛幽不假乎蓍占摘伏何烦于钩距壁分倍厚去予咸得适其从镜亦何心妍丑莫能淆其质人称喆匠邑号神君其明詧有如此者迨乎煦如冬日熙若春台陈太邱之赏激人伦谢法曹之奖成齿颊吹暖律则寒冱敷华假顺风则鷇雏振羽展也蔼蔼令德温温恭人其岂弟有如此者或桁杨卧草慈操不害之文狱橹生桃仁洽无刑之化邵农等赋版图成画一之规清诡铨徭逋薮诎朝三之术用是俗熙郅治运洽綦隆击辕声播于三农讲德诗??羽?贝?于四子兹当展觐夙戒脂车萧条去日之图书伴侣来时之琴鹤九重锡命巳属颖川万姓悬情难留河内白洼衡曼士下泽畸人食土之毛拜谁之赐既诲我子弟复长我黎民周璆荷下榻之荣任棠乏拔?虍贝又韭?之喻镌徽扬懿不辞身化贞珉恋别衔悲聊假口为石阙何以为述诗不云乎肃肃者凫言北其羽维侯于征亦莫宁处朝发于漘夕宿于渚嗟我怀人褰裳伊阻江之悠悠不可以厉舟之摇摇不可以济忧心如熏怊焉曾喟 【 右一】 糺糺我丝畴其绎之膴膴我疆畴其壹之侯之来斯孔明孔徽?风蔼蔼甘溜祁祁蚩蚩齐氓是徕是绥翘翘皇士是式是仪我稼既登于何弗粥我卵既翼于何弗育何以祝之遒尔百禄又何复之介尔百福于赫君子民之明牧 【 右二】 于昭明堂计此万方万方来同车服斯皇明明后辟伦物用彰显显君子嘉猷孔光赩奕五丝备言锡命受命于天克之斯圣受命于地植之斯正欲哉钦哉民莫不敬 【 右三】 天子曰咨嘉尔良宰孰令我民既寿且恺?泽滂流荒于东海其以翼予曰女亮采累??聂累緵懋兹无怠九山岩岩表于邦国企其齐而惟侯之特惟以永叹矢之无斁 

　　○东圃诗序并辞 ？ 
　　乐成东皋之趾有隐君子东圃倪翁隐居在焉居之东为圃凡数十双艺蔬莳药旁列松竹桃柳之属激涧引流日伍园丁抱瓮荷鉏为程令勌则挟册呜呜而哦或抚古瑶芳一再弄翛然游物之表有以自乐也时邑中鸿流高士若朱荡南赵俟斋章千峰李后峰诸先生咸以声诗相上下虨虨称盛雅慕翁高逸之韵纳交定人外契良时萃止翁为湘葵蕨拂尊罍班荆桑阴竹浪之下清言移日或撰杖东皋之上俯眺五云玉局诸山若波涛起伏大壑中或刺扁舟沿月两溪之涘击石放歌夜不丙不休兴至则探韵为诗鍧然中琴筑客去则枕袯襫卧于于徐徐望之有古逸民风翁既长往诸君子亦相继化去惟余篇章墨妙裒然成帙一日翁伯子晓江君携册以请曰兹所谓东圃之什徼诸先生之宠灵以光被先子也者唯执事赐之序足以不朽先子譬彼始以云门乱以咸池夫乃不可乎予嘅焉叹曰夫东圃之为圃也其游观不过姜畛芋区桃坪柳沜之为适非有梓泽平泉瑶林华池金埒之瓌丽也其寝处不过环堵洼衡鹿床豹席之为安非有波楼月榭藻井莲础之诡异也其适口不过茵饭芋魁浊醪清荈之为甘非有鰕胎爵臇桂蠹之脓膬也然而平泉梓泽种种珍奇之饰者转盻之间幻若蜃市如电光惟凄风寒螀枯木蹲鸱而巳回视翁之东圃世有其业林樾若益而荟蔚畦町若益而膏膴絜彼较此讵不大相径庭矧遗言之烺烺乎予既慕翁之为人不及见复读诸君诗怃焉有概于中也语不云乎惟桑惟梓必恭敬止故不辞为役若曰志吾思而寓之辞耳辞凡三章辞曰若有人兮圃之东荫石泉兮巢云松蔚矣匪豹兮渊哉匪龙命飞鸿兮曷不我从羗思君兮我心欝??虫圃有涧兮涧有止寒泉汨汨兮白石齿齿骖赤虬兮曷不我竢羗思君兮我心劳只圃之人兮今焉适兮父析薪兮子宁弗克兮羗思君兮我心恻兮诏来裔兮曷其有极兮 

　　○诔德录序 

　　上饶王侯治安阳之三月政化大行捷于桴鼓举百里内外融为渗漉祯龢煦煦焉洒洒焉无论品物生遂即断枿无不若蒸出菌芝也者于是士颂于庠商讴于市更老扈畯鼓舞于郊遂之外其神明变化之速前古未有也凡再阅月方篝灯乙诸士子文俄疾作掷笔而逝举国缟素若婴儿乍失慈母之怀易颂为诔士哭于庠易讴为恸啇罢于市更老扈畯易鼓舞为擗踊麏而号咷于郊遂之外其哀慕衋伤之深前古未有也巳捡其橐惟一裘一葛无长物于是士民益感恸曰侯俭其躬而劳吾民固若是乃醵金为赙不阅旬得数百镮而赢或曰是足以报侯已诸文学曰未也之人也之德也弗崇祀名宦岂所以树风声励政教也哉采其行事请之当道当道可其议卒修祀典如故事或曰是足以报侯巳诸父老曰未也侯虽永光俎豆乎然未有专祠何以诏我子若孙弗谖之思已而弋材鸠工不三阅月而祠成翚飞云构肖象而事之罔敢弗虔也盖其入人之深之若此诸文学巳复裒诸奠章及哀挽歌谣请祀公移付之剞劂题曰诔德录既成编乃以首简授余余邻氓也实呴洙河润乌容以无言巳作而叹曰呜呼异哉昔朱邑歾就吏民葬桐乡王涣纟??歌荐食祀洛阳史起尸祝邺岁禳文翁庙食蜀教昌中牟岁时社仲康清河老人泣世良彼皆绵以季??长我子孙渐摩沦洽遹底于成固也宁有治效若侯如是之亟畴非贤喆之用心逴厉前古之烈者乎余既异侯过化之神而复嘉与为侯之士民者好德之良庶几前古直道夫天下理乱系于是非之昭沕而巳是非诡随乱乃滋甚如世道何余观安阳人士秉彝之天居然三代典刑也讵不于维世康俗有利赖耶呜呼是编也亦足以为劝戒巳故不辞而僭为之引 

　　○迎恩桥氏家谱序 

　　乐成之俗氏族率以显融官阅相夸诩其人之贤与否弗论也或显而贤也或贤而不必显也或显而不必贤也夫贤而显也迹其世系征诸功业国有史家有牒岂不皇皇乎烈哉贤而不必显也虽行事不少概见而正躬范物足维世风而启庆祚畴必三旌九列为荣乎显而不必贤也虽复火??耀熏灼于一时及身之歾乃与风烟草露烬灭澌尽垂十余年至举其姓氏而莫有知者是则颢融官阅安足藉乎甚至以势力相轧聚族而谋箕重购而援引当世显者为名高此其益可姗笑巳嗟乎浮薄之弊固匪一朝一夕也而家谱之举其可忽诸予窃谓谱之作也所以联合致同取信也合以辨涣同以别异信以木?片疑若使援引中古不可知之冑疑孰甚近缘时贵不相知之人涣孰甚傍取姓同而冑异如王之为太原为琅琊为高平刘之为彭城为豕韦为惠杜之属异孰甚若然者是欲厘之而益淆分之而益紊秽孰甚不意吾友存禅陈君卓然之见有槩于予也陈君业巳自葺其家谱而属予诠次陈君之言曰谱者本也所以章世系笃宸谊也故家不计巨族不论微脱假名流以冠其首则辱先之辠也滋大故吾遡其源断自元末贵八公始降自贵八公凡数传至吾大王父桥滨公皆犁然可考远自绵邈传疑者姑弗录嗟乎予知陈君深得欧苏遗法而益叹陈君度越流俗万万也夫陈君葢予所谓贤而不必显者夫贤而不必显是畸于人而侔于天天且发其藏以待后之贤而显者也君中岁移家鹿城而诸子森爽玉立咸绩学工文而伯子叔达声琅琅出胶庠间兹其天之左符乎君曰手疏古贤哲名言懿行揭之堂壁以廸训其后人则又所谓正躬范物维世启祚者邪箴铭烱戒或贤或否灿若日星予知陈氏子孙能慎其所择矣自兹以还乐成迎恩陈氏之族之大者予知其自君父子始于是乎序 

　　汲古堂集卷之二十三 


　　●汲古堂集卷之二十四 

　　东瓯何白无咎着 

　　记 

　　◆记 

　　鴈山十记 
　　游习家池记 
　　游武当山记 
　　游沧浪亭记 
　　竹山竹溪房县游记 
　　散花阁记 
　　罗浮林氏霞岙阡记 

　　○鴈山十记 【 序列前卷】 

　　能仁寺 
　　大龙湫 
　　灵岩 
　　龙鼻水 
　　净名水帘谷 
　　灵峯洞 
　　东洞 
　　梅雨岩 
　　石门潭 
　　石梁洞 

　　△能仁寺 

　　自乐成东行八十里抵四十九盘岭踰岭由??觔竹涧过行春桥拾级数十武拓而为寺曰能仁诙十八丛林首剎也寺左一峯耸拔天半白云英英冠其顶故名常云寺后芙蓉峯若负扆而戴辰火熖诸峯环而行??秀于堂庑之下火熖剡剡上寻而色微绀峯下置巨鎝焉或云取厌胜术以泄欝攸氏余烈若蜀之刻石犀以镇水恠观名属玉以禳火灾耳下有雁渡堤经行峡燕尾泉下培潭诸迹类皆清蔚雁山诸槩咸雄拔瑰丽故以峯泉洞壑胜兹寺四山暎带若剖千叶青莲中而建宝王剎故自沉沉幽邃游者自大荆来首历石梁次及灵峯诸胜耳目眙愕厌饫之余视此似若落落无奇者余友杨生强为解谓诸景若散圣神通游戏变现霞谲波诡种种恠异彼以常云一峯上党于天为众山父若如来不动尊自足屈下诸奇也余谓若为兹寺左袒非笃论然游者自兹始后及诸景斯得顾虎头啖蔗法渐入佳境耳 

　　△大龙湫 

　　朱荡南先生龙湫志畧云湫水合四山溪涧为巨渊渊侧石槛有龙窟深黝不可测槛中作微凹削壁数百仞水从凹中泻下望之若悬布随风作态远近斜正变幻不一或如散珠如骤雨如飞雪如轻烟或飘转断续或左右飞散或直下如建瓴或屈曲如蜿蜒或细泻中琴筑或大注撼震霆种种奇态不可名状余读之洒然神往前后凡三至顾瀑水虽多奇第不甚雠朱先生言意先生文人好奇多溢语耳万历丙戌冬余偕东吴朱在明撰杖往晚至能仁寺大雨陡作夜分乃巳五鼓枕上闻空谷风水声若百万戈甲相摩戞余揽衣趣诸君行凡三里至锦溪溪石如砥纹理璀璨碧流寒驶阳景媚之光益莹彻清沙的皪绿蒲丰茸班鳞文雉上下若乘空信如白地明光五色纂组耳山閴寂如太古微闻石上拄杖声稍进山翠益逼眦天无游氛不云而雨巳乃知湫水溅沫也再行三里许一峯当中流上千数百仞垂杪而岐曰剪刀两厓亦陡绝雄拔小立寒岚凄清益衣而进谷转耳根渊渊若闻辗万毂过驰道中足底??辰??辰为动客皆大呌称绝奇仰见瀑流与风相鼓翕俄顷万态忽中为风所遏半壁袅娜久不下忽风从下揭辄夭矫若玉虬腾掷空外忽劲如万镞注射人急走避讵那庵瓦沟若跳千斛珠檐端悬溜如秋雨亭午风稍和日脚穿云罅斜暎高壁彩虹数道绚烂火??目?夹余偕诸君扶掖憩瀑后厓中刳若半瓠瀑布前挂水色与日色相荡摩如坐石齐奴紫丝步障中视人面咸有异色作青红荧荧不定状朱君屡引觥船??虎釂客咤为生平奇观余于是知荡南先生言非溢犹恨其不尽究也夫瀑一而巳风与水交相济则山灵不自爱其奇或水壮而风杀风壮而水缩咸不能穷湫之变惟所见适遇适不遇耳予尝闻登岱宗不见日观非游也然日观非极晴明不得见阴雨曀雺春夏六之秋冬三之巳霁而登登而或翳巳雨而阻阻而或舒于是登岱者十不一觏焉信遭之不易也余于雁山非不数数也于兹始睹湫之变徼宠山灵良腆哉 

　　△灵岩 

　　予尝谓造化之于物曷意哉若水之触石也不得不澎湃漰汯风之扣牝也不得不调调刁刁松韵之于簧也雯蒸之为霞也造化于物曷容心于其间乃于灵岩装缀之奇位置之巧又疑造化似若有意也者灵岩外户固无奇两厓壁立若辟严关稍入万峯林立中拓而广足量万牛而诸奇毕萃焉背悬岩屏展横亘二里许半壁烂烂若五云曰平霞障障之趾清旷若步廊者曰安禅谷左右天柱展旗二峯争雄竞爽穷目之力不尽其杪已而崇峦恠石林林总总售奇效灵于两庑间令人目谋心会应接不暇左峯之巅有石若累丸者曰绀珠方堵若设屈戍者曰石屏展旗之腋有洞甚深■〈穴上呌下〉扪葛而上人凭石槛若骑衡上有圆窦望见隔山天影如悬鉴下有深渊黝无所见以石投之声辄铿镗厓端趺伏而昂首者曰蟾蜍是则东序之事始既右峯若相顾而对舞者曰双鸾挺而亭亭古松盘攫其顶者曰独秀锐而肤立者曰卓笔烟鬟雨沐若凝睇者曰玉女是则西序之事始既迤逦深入则小龙湫龙鼻水九曲桥剑峯泉诸奇不可以偻指计直视则僧拜石钵盂峯又若森列于几席之下环而睨之旌旗壁垒大将奄庐无以喻其严肃也宝幢华鬘法王化城无以喻其妙胜也珠林璚树羣玉之府无以喻其瓌丽也山灵信狡狯哉予曩偕郑邦章中丞夜宿山楼四望寒月如积雪诸峯偶立露气严冷不觉神恬形释中丞谓予是地宜仿句曲陶通明构三层阁异日与子兀傲其上日夕吸欱灵爽之气凡骨不难立蜕耳忽忽十余年今中丞方出山而予亦见二毛山灵未尝谢客而客斤斤奉七尺若春蚕吐丝自缚岂不大可姗笑哉披图为之怃然 

　　△龙鼻水 

　　从灵岩石胁扳危磴转而蛇行经独秀卓笔二峯侧拾级复登数百步两厓垂合而辟者曰龙鼻洞厓端石龙长数百丈蛇蜒下垂鳞甲悉具石理作缥碧色中爪陷入厓中若攫挐状龙首下垂去地不十尺鼻端小穴泉涓涓时下一滴石盘承之香滑甘冽足傲神瀵而凌玉酒余为一歃尘坌若涤大都名山峯峦以其形似者锡以嘉名廑得其髣髴耳然酷肖惟老僧岩与龙鼻水称最奇诡洞口玉女峯适相对余笑谓龙得叶公之似若玉女者如曷鼻魋肩何寺僧从傍曰春夏之交峯巅踯躅花乱开宛若村姑绾两鬟插彩胜故自妍妩余复戏曰第恨腰肢不作渚宫举止直女中笨伯耳为之抚掌大噱僧亦听然第不知予言云何 

　　△净名水帘谷 

　　净名寺久废故道亦荒茀不可辨游者或问水帘诸迹舆夫绐以久湮辄驰去余尝三至其地始从林间小田塍转达溪岸遥望层峦簇簇曰蓼花峯寺故址在焉石幢断础离离榛莽中何论昆明刼灰哉渐进二舍许两山皆纯石绵亘二三里曰铁城障言言轩轩立?乞若百雉之郭间选溪石小坐仰见高天若翠幄厓端猿狖唧唧啸向人又若舟行三峡中也再入为水帘谷水自洞顶飞撒若明珠数千百琲晶荧夺目洞旁药草色如绿珩微风拂地翠光作浪秀色若可餐右侧有初月洞洞傍旧有屠山人隐居处余尝谓鴈山诸景皆跳处一隅独净名介于灵岩灵峯间又复辅之以响岩之胜且夷旷可庐杖藜昕夕足可揽结诸奇桑麻鸡犬居然秦人日月洿邪蟹堁宜秔稑来麦复有竹萌茶荈昌阳黄独之饶可以服食第恨两厓太束不甚受日光非栖真吐纳者不可处或云日服鞠芎山精粉一刀圭足以练灵明而汰阴滓岂山川固有侍邪抑世乏孙公和梅子真其人邪 

　　△灵峯洞 

　　出净名可五里许遥瞩天际灵芝峯妸娜若可拾隔溪翔鸾五老仙掌诸峯又若揖让肃客者稍迫灵峯两岩造天中辟为洞及抵洞口仰望洞中飞磴委迤数百折若悬疋练稍深入石扇蔽亏昼色熹微若清旭始旦磴穷乃达平台台方广可荫数百人爽垲穹窿恍挟飞仙尚羊天半中设大士像傍列十八应真洞口飞泉时堕冷风中若飞絮冉冉左方有性井寒沁而甘吸之毛发皆爽俯栏下瞰洞口携具小奚奴蠕蠕如蚁余大呼声隆隆欝而弗吐若数部鼓吹奴初至辄惊悸瞪目左右视欲反走巳知人声亦呼而相和巳而相乐也予忆廿载前初至灵峯计入洞巳迫下舂时洞中一老居士方举火喜客玉即为供苦茗设豆粥复为谋卧具甚周先有成都行脚二比邱巳宿斋结跏跌坐佛火荧荧风泉激激余与杨生相对苍然隐隐毘耶丈室会上也顷之皎月清莹可数毛发予复出洞口倚石长啸山中鹳鹘咸惊起轧轧掠长松而去顾杨生不能从也嗣后凡数至而老居士巳化去无为炀灶者坐是不复止宿每尘慁中想象兹游以当濯魄氷壶耳 

　　△东洞 

　　有宋太平兴国间禅僧全了经行至东洞闻岩中童子诵经声围绕作礼竟于焉结剎名芙蓉庵后因高厓有飞来石罗汉复名罗汉寺相传罗汉自清漳航海来将礼诺讵那遗蜕适遇樵者即跃上高厓立化为石其语颇恠诞不经传疑可也地有石船按山塔诸迹寺久榛芜惟闻风泉松籁声若昔之朝钟夕梵相和答而巳 

　　△梅雨岩 

　　梅雨岩僻在鴈山西外谷无论游客杖屦罕至即询之山中人亦鲜有知者余乡梁进父文学尝一再至咤以为奇余偕在明游适进父请为东道主亟津津梅雨岩怂惥甚力遂决策取道从长山?敫原八山长山?敫沙土荦觕原隰树乌桕动以万计时初冬桕叶着霜如丹砂笋舆穿红树间二十里衣袂皆紫若驭泠风从天台赤霞中径度也已入灵云寺故趾纵览鬬鹰岩九龙山诸槩便觉奕奕清举继至梅雨岩则两石插云对峙飞瀑自厓颠垂下半壁一石特坟起瀑势舂激潀射乱注霏霏若烟雨风排之阵阵过绝壁若曳雾縠氷绡于空中也对瀑为含珠峯大小天柱皆伟观在明起浮大白谢进父曰嘻观止此矣进父谓在明曰兹景较之灵岩灵峯诸胜直齐鲁之与邾莒耳在明又不觉爽然自失也 

　　△石门潭 

　　石门潭在鴈荡之阴十八滩之委潴而为巨浸焉沉竿续蔓莫底其止广可数十畮两山夹溪蹲踞势若虎阙下望立?乞若天门云中有巨鲤长丈余每遇风日和煦辄从容扬鬣水面小鱼景附者以千计土人常夜见赤光上爥潭水尽紫盖神物窟宅也地主干识夫云曾于月夜剌两艇以巨繂联束之与客携酒其轰饮令小童吹紫箫一再弄箫声挟秋气为益雄殊有穿云裂石声夜半古泓闻殷殷若雷鸣客愳而散嗣后无有继其游者 

　　△石梁洞 

　　游客从西来者过谢公岭登石梁洞而胜事始穷然操蛇之神技亦殚矣梁横亘洞口若偃虹左复下垂插入地呀然中启若两扉趿级而上入洞中洞轩敞可容坐具百余洞后有水汨汨注为小洼味甘冽不减品外泉引领南望则老僧岩兀立天际宛若比邱衣粪扫衣现由舍那身听雪山老胡说法也见者无不冁然大粲雁山诸景颇借附近峯峦助奇而兹洞独介然特立无所因藉若孤高士自标一帜亦可尚巳然游者方倦登顿乐趣夷衍至此则平原膴膴孔道委蛇又若重趼出九折阪而即康庄也 

　　○游习家池记 

　　予自云杜取道抵郧襄先一日李本宁太史觞予于甫栢台顾谓予曰子马棰且西西至襄阳襄阳据江汉上游环郡名山往昔名贤之迹往往而在襄阳守王君非子之里人耶子非不足糗粮也非不足屝屦车徒也第乏胜侣之与俱子盍往见冯生见之冯生负奇自喜雅游山水间子其访之襄城之埜予谢而颔之次日辞太史行凡四日至襄阳是为四月晦日乃往诣襄阳守予请以诘旦游习池公遣二骑以从予归僧舍适客有造予通剌知为冯生见之也把臂剧谈如平生驩遂订诘旦习池之约旦日昧爽荆门刘元善过访谈少顷谓予曰先生仆马在门将为习池之游乎仆故人刘伯子侠烈多节槩委蛇习池之阡墓草宿矣今且赍絮酒一酹伯子寻当追随杖屦于池上可乎予曰甚善遂逆见之于道见之复与王汝贤将军期不果汝贤快士也为之惘惘即并马出文昌门南行数百武夹道皆高槐绿阴交暎茅茨隐见便觉洒然再行二里许三径荦埆陂陀上下欵叚行乱石中益■〈⻊敝〉■〈⻊薛〉不前岸渐迫入江江流潆洄如带隔水鹿门南阳诸山依然如昔而贤者不可作矣道傍古冢累累断碣林立不胜悲风白杨之感复行里余沙中片石署曰杜甫故里予下马低佪久之髣髴往迹于残烟断草间核其遗踪旧趾巳茫然不可考为之一嘅复循江行二里地渐高山麓坟起松柏荟欝朱祠翼然为羊叔子祠祠前有亭中树御制穹碑肃皇帝起自潜邸尝经此地亲为撰文谕祭又五里折而西四山环抱若藩屏中隩而旷山皆蜿蜒不生草木一径循山趾入中汇为陂塘受众流菱芡荷芰田田水面亭抗其半予与见之解衣箕坐亭下四面皆高柳掩暎陂水水为缥碧于暑益快少选羽流??斗涧泉沦苦荈供客予辄尽数缶?仓笑谓见之曰此水甘冽固无减中泠惠山也惜烹法不按鸿渐火候耳为之一噱顷元善从刘伯子隧道携刘仲子同勋至同勋以元善往酹其兄墓夙亦庀酒榼至因坐共饮见之笑谓仲子曰伯子有弟豪爽乃尔何必伯子在也出亭循短垣转东拾级入门有堂三楹轩敞爽垲堂前有台广袤二丈许台心为高阳池旧迹池纵丈有只衡亦如之渊渟作蔚蓝色白石齿齿朱鱼千余头出没上下从容可狎池上有亭荫之堂右祀东汉郁习晋习凿齿山简唐杜审言及孙甫郁即习池所自始主人也是为五贤祠祠前有亭颇宏丽楣楯左右皆一时荐绅题咏予不暇读亭外山四垂飞青扑翠暎带远近予亟呼酒偕诸君分曹剧饮稍巳沾醉见之以谓兹亭不能尽领诸山之胜更命移尊户外藉草列坐高柳中柳下洑流自习池出■〈浖虎〉■〈浖虎〉走田塍间岸傍古柳横俯水上如渴猊状予乃箕踞濯足上流拂拂若泛贯月槎亦一快也见之因涧水为浮觞水浅胶杯见之命童子以草泥壅下流水浸溢因駈侍者于上游浮巨觥诸君争从下流攫饮以不得多釂为负于是予与诸君茗艼竟醉矣见之击石歌李供奉晋朝羊公一片石龟头剥落生莓苔清风明月不用一钱买玉山自倒非人推之句向予曰达生哉谪仙人之语也予曰古人寥廓陵谷变迁今之陂池台榭或异于昔乃睪如屼如为山为阜者固非有异于昔也今寓内邱壑若斯类者在所不乏乃独兹山声光列于图牒纪之咏歌至今千载而下骚墨之士过而歔欷兴怀若有不任其情者岂非名贤之迹耶因忆昔人有言曰西望隆中想卧龙之啸东眺白沙思凤雏之声北临樊墟存邓老之高南眷城邑怀羊公之风纵目檀溪念崔徐之友肆睇鱼梁追二德之迹夫芬芳起于椒兰清响生乎琳琅命世作佐者必垂可大之风高尚迈德者必有明胜之事嗟乎嗟乎古今同慨矣巳而暝色入林禽鸟相呼如趣归人遂驱马而去马上各占一诗阅明日予追纪其事 

　　○游武当山记 

　　万历丙申五月余客冯元成大参郧城署中凡二浃旬日唯婆娑一室时时梦中作大赤清微想六月一日大参行部襄阳余从公乞一力为太和前驱客有笑余曰大暑郁勃铄石流金宎尸?夏凉台无阴可憩子欲撰杖绝壑层厓之巅蚍襶攀援疲于重趼然徒见嗤山灵耳何论济胜甚矣游计之佐也余曰不然余将昩爽而往禺中而止荫茂树濯寒泉折华翳日披襟遡风偃仰长林辄复移晷当其六龙亭午火云扬旌余方箕踞青霞苍雨?曷间下视人世炎埃堀堁则客所谓宎尸?夏凉台皆火宅也客无以应遂于是日决筴行出止唐德观迟舆夫久之午后出东门环郭而南蜿蜒■〈山咅〉嵝皆荒冈断山童然如秃连亘百余里汉水暎带逐势宛转乱石蹲踞若鼋鼍隐见水面笋舆沿江上下六十里至远河时日巳迫蒙泛矣遂止宿馆舍初二日五更发远河晓色阴雺凉思萧爽行十余里微雨涔涔久之益甚舆夫行泥淖中二十里乃趣田家小憩傍午雨止出田舍行五里为黄洋冈天益开霁时久亢暵四郊得雨若益葱蒨登冈遥瞩高山展展羣峯合水??苍黝深蔚如千叶青莲华掩暎天半白云斐亹若氷绡素练横亘其下山颠彩霞若朱旛若羽葆种种奇诡不可名状余觉有异因指诘舆夫知为武当绝顶也跃然神往又行三十里至均州过净乐宫宫闳敞瓌异金碧绚赫藻缋雕镂若鬼若神可谓殚极人间巨丽之观矣其宽广几割州城之半殿左为紫云亭构撰益精是为祝厘之所道家以谓当神农时均为古净乐国真武尝为净乐太子宫由是以名武当葢言非真武无足当之也又名嵾上又名太和文皇赐名大岳世宗复敕为?岳以冠五岳云初三日出均州望岳门石道如砥道傍夹直高柳阴若环堵四十里至迎恩宫又十余里四山渐入幽邃山黛亦稍稍加抺又里许两山垂尽若辟而敞表以石坊署曰治世?岳又里许驰道益整道傍为沭浴堂为修真观又数百武山势恢拓左右襟带杉桧万章行列井井仰视遇真宫朱甍翚飞亭亭林杪宫后倚凤凰山鸦鸽岭右峯山?兀嵂而崒者为望仙台前峰蟠曲而俯者为九龙山庑下有张三丰像并铜碑小影三丰当高皇帝时尝结庐于此文皇屡遣使以书招之不得因赐号真人并铜笠铜杖今御札制诰羽士珍匮完好如新余因挟羽流寻宫后小径登望仙台列坐松根浏览诸峯目谋心会形神殊适适羽流携酒至侈口宫观朝谒之盛余稍为指点品隲幽胜皆愦愦无有领畧者殊败人意乃立釂三卮下宿方丈初四日出遇真宫里许有门翼然榜曰仙关两山陡立石道径其中林樾交荫洒然非复人间世又二里为元和观再折而东二里许地忽清旷平畴膴膴宛然村落囲者耨者饷馌者饮牛者举桔槔者时络绎田塍间若从图绘中所见桃花源境又行二里遥见峯峦外抱地形中廓栋宇鳞次云蔚霞兴俨若千家之聚者为玉虚宫玉虚之制为宫为殿为廊庑为亭台为丹墄为彤墀规画视遇真净乐无所损益其大可兼净乐之二遇真之三殿两序悬以铜鼓石鱼击之訇然中节羽流以谓出自土中不知为何代物殿之左为望仙楼八窻空洞环以栏楯循栏回绕四望烟岚缭碧面面可擥结也楼下为雪洞洞前有圣水池折西而入为三丰洞流憩久之舆夫趣行甚力登舆从殿后小径窜丛莽中十余里始达孔道石磴上下内倚断厓外临深堑古木轮囷大者百围悬缀陡壁根纚纚连络乱石中寿藤夭矫缘木而上紏结林杪飘风怒号怳若龙蛇鳞甲奋张至此耳目骇愕颇诧诡异又二十里至太子坡坡蹑级而上回旋九曲夹以朱垣垣尽为复真观观亦幽绝时巳下春余欲托宿观中黄冠不欲止客意色甚窘余遂挥舆夫出行数百武至十八盘磵道降陟巉岩间树亦茂密不夜而晦只尺莫辨盘磴垂尽目境忽朗旷若发蒙仰睇返照犹荧荧山椒未敛也负山为龙泉观观临九渡涧涧上跨以石桥纵可十丈衡半之桥下清流缥碧时幽咽乱石间淙淙如中琴筑倚桥四顾草木蒙翳峭峯周遭如入囷中仰见天影少选新月初吐湿翠袭衣又如坐清油幕中生平幽讨之趣于此信可忘死舒啸低佪不欲就枕顾安得示党二三胜流举白相赏以荅清贶因吟康乐惜无同怀客共登青云梯之句为之怅惘初五日出观行三四里道傍棹楔曰玉虚岩别穿一径甚微似若久无行迹者舆夫难之第谬言无它奇溪谷寥敻不足辱眉睫也詧余兴不可巳且复怖以多虎余乃舍舆徒步贾勇而前两奴踉蹡尾余后舆夫顷亦至径缘清溪两旁峭壁摩霄径石屡断屡续信猿狖窟宅也溪流溅溅文石齿齿绿蒲珍草蒙茸涧底秀色可餐仰瞰青天如一线初旭荡射两厓树阴浓翠淡绿变幻万态余且行且憩恐其易竟也两舆夫相和大呼声应牝壑若出数部清商泠泠久之乃止行可五里高厓孤悬势若欲仆傍厓劖石半之外辅断木为栈曲折以度数百步得地少坦左折梯而上中有小殿殿外架壑为台朱栏四绕瞥若尚羊天半便觉两腋习习风举白云剡剡从厓巅出久之目目??厓若振动怳与飞云颉颃低昂争驰天际厓石班驳纂组如霞绮缦理起伏作波涛状下视人行深涧中蠕蠕如蚁真奇觏也顷循旧路出溪口登十八盘行深林中十余里至紫霄宫沿径亦饶奇石紫霄劫若建瓴后殿特耸渐至步廊辇道亭台以次而降益觉雄峙两旁羽客丹房远近高下星分棊布殿负石障曰展旗峯左右立?乞若华表曰大小宝珠前有日月池七星树外有陂潴水渊澈其源自金水渠不注广可二畮而赢曰禹迹池复从殿后拾级而上数十折至厓半曰太子岩下有洞甚陿相传真武修真处中有平石如座承膝处光若屧漆可鉴厓折而升有小山隆起者为道书福地七十二之一也稍降为赐剑台台前五老爉烛诸峯亭亭若在篱壁间物载折而降为万松亭亭外松杉偃蹇如盖回望展旗若建牙日色欲晡下至方丈宿焉初六日早从山右胁蹑级而上径颇陡绝又行里许至乌鸦庙巳渡洒谷岭岭界两山旁皆绝峡中衍如堤岭尽折而西行峯愈奇峭林愈■〈穴上叫下〉窱五里许为樃梅祠祠下樃梅二本柯叶扶疏故自濯濯又二里渐迫羊桥万丈嵩呼千丈诸峯卓立云杪时闻锺磬若出半空止舆仰观乃知方士结茅悬厓之下状若赘疣为之■〈齿乍〉舌即道人虎皮张修真旧址窃恠彼何所自往藉非乘蹻御气之士鲜有不栗又行二里众峯益迫磴亦随险水激激喷薄树根乱石中是为武当涧又数百武至朝天宫舆夫气不暇平余亦臲卼股栗乃舍舆单绞走步而上仰视铁絙危梯回旋百折自峯顶下垂犹之空中曳帛屡喘屡憩梯循峯势险夷几数十百盘历天门者三始至太和宫羽士架屋崖颠如累棊或至五六层下俯千仞上盈下缩状若壁灯风蓬蓬起磵壑中欂栌辄轧轧有声顾羽士寝处其上晏如也余两足如膑负风欲僵乃从太和方丈午饷沐浴久之神色始定出登天柱峯以布系腰间命两夫曳而上顾两■〈桼阝〉时相击颐颏间又数折入紫金城城依削壁罍危架险缮甃精固非驱石神鞭不能办可谓力侔鬼工矣入城拾级数折为元君殿为灵官庙为神厨匠而东为古铜殿制亦浑成简朴为元大德年造再历梯数级始达天柱绝顶四周环以石栏中为金殿开牗东向榱桷栱梲柱础窻棂制作工精中像?帝拥护诸将森列左右以至几案炉瓶悉皆涂以金液焜熿■〈火翕〉赩逼眦不定作礼毕凭阑下望香炉爉烛三公五老玉笋天马鸡笼诸峯若供若献若拱若立目力稍远则万山丛伏或如仪仗卤簿或如翠葆珠幢或如鸾鹤围绕或如百兽率舞或如万方辑瑞逐影肖形不可殚纪纵目远穷则南自汝邓西自荆楚连嶂奔腾累累总总如邱冡之封殖北邙波涛之瀺灂巨壑也汉江绕其下廑如衣带余爽然自失翩乎僊僊欻忽神游八极之表徙倚移刻畏日骄蹇且欲褰裳下山羽流止余于南厢小合且曰雨立至矣少选云雾四合下视台外弥漫一气则向所见陵阜邱垤皆茫曶不可辨唯三公五老香炉诸峯顶时露云气中乍隐乍见时若凫鹥点点出没海上无何风駈云片冉冉低度如白马如翔鹭如裂素如拥絮风止云尽则山色岚霭依然也余西望香炉峯之半有径若绾带因问羽士彼何所往羽士谓余言野人范了髻结庐处其人颇可与语寻当拉之俱来余曰真逸可坐致耶又指爉烛峯向余曰此下故多云衲间有异人余遂循磴下紫金城披榛寻香炉小径时时援松枝乃得上西折凡二里始至柴关剥啄良久童子应门揖予而入野人出迓客共坐土室落落穆穆颇觉疏畅叩其语殊鄙俚如嚼蜡予窃疑之意谓道人玩世聊示其忿耳中未可涯涘也复有顷大詈其曹耦御风道人者语属持其阴事不觉为之捧腹委顿而返下香炉峯复寻故道数百武小憩松阴下有径北折适有居士休凉者因问居士此当何之答曰由此而北可抵琼台观爉烛涧顷复北指谓余曰何处寻范了髻此中大有人掉臂而去余为悚然乃循其后不觉至琼台观沿径有金童玉女旗竿诸峯皆拔地离立无所附隶余再揖居士问曰居士向者谓谁居士第言殿后厂?者厂?　稣有憨憨道人者吾不知其怹予复问居士为谁听然向余曰我琼台观佣作耳何以姓氏为余乃踵殿后小径道人方跣祖绿阴中不为客主礼但云何乃从烈日中来颐指片石曰此可小憩予览其风貌高逸翛然有度世之表移时不交一言予乃乞师作一转语道人第举拂子曰子欲潜修密炼先治尔心毋拈枝叶所谓至言不烦目击道存矣时夕阳在山予亦谷?丸甚不及过爉烛涧乃辞道人出道人因谓予曰览子之貌非庸庸者幸善自为计神仙去人何必有间负才寡识此叔夜之所以见诮苏门孙生也子其勉之予为之惘惘若有所亡者久之复循来径寻方丈宿焉初七日从三天门下至朝天宫乘舆趣南岩宫则昨所历苦羊桥万丈诸峯会真桥武当磵则又髣髴若梦境矣复从樃梅祠洒谷岭憩雷公石过南岩南天门折而下为碑亭为大殿从殿后掖门入见石?横生跕跕欲堕状如曲旃上有巨人迹隐隐可见又数十步为元君殿为启圣殿为南熏亭殿后悬厓斜覆千仞中多小穴如燕垒穴中填以五百石灵官宛若影壁厓端苍松翠栢皆蟠曲倒垂如流苏如宝盖下为石坛坛外护以石栏下临绝壑天柱插汉前峙如青螺髻顷有微云冐之予戏语羽士此所谓无见顶相左右七十二峯环列森绕坛外如空青曲屏邱壑清华当无踰于此矣稍折而上为礼斗台径复下折可二里一峯卓立峯半为舍身厓擥其杪有亭冠之为飞升台相传?帝升真处午后谋往虎耳厓访老僧不二出宫后间道行五里许忽闻竹外鸡犬声又若遗身白云也林转为虎厓茅庵三楹予八庵礼佛毕有顷不二至邀予共坐竹榻辄刺刺人间眷属恩爱离别种种可悲可喜事忽笑忽泣极其形容言虽浅近托寓甚隐予独憬然深领其旨间杂谑浪无非宗趣命沙弥作伊蒲供飰巳乃引予绕庵后斜而上至峯顶观蓬室方池丛卉美箭涧泻潺湲石刊梵字颇极秀野枯寂之趣巳复捉予臂曰和尚顷与若语于意云何予荅曰师言自着而微自浅而深显密互融空有双遣此所谓深入不二法门也师曰有是哉莞尔而别出庵取道五龙宫行十里至仙侣岩岩畔清流泚泚曰百花泉又二里为仙龟岩又折而东为滴水岩岩若覆锺水自岩顶时下一滴有池承之晴雨不减又二里过竹笆桥林树蔽芾境益澒洞二里至白云厓仰瞰五龙若在咫尺又五里至青羊涧志称为文始真君旧迹夹涧绝壁石脚插入水中树影与潭影鬬碧作翡翠色涧底乱石凹者曲者洼者突者如断珪如残壁如药磨如虀臼可泳可沿可踞可倚可晞发可濯足可施酒榼可支茶灶种种具备过青羊桥曲折陟岭凡十余憩方至岭颠予胁息万绿中斜日入林翠阴浓淡落霞曳彩时补树隙交相暎发表里虚明如坐滇南料丝屏也又数百武至五龙宫宫后山势腾跃如龙翔虬駴前面金锁紫盖二峰阶前五井为五龙井泉皆甘冽上有天地二池右有日月池月池色黛日池色赭朱鱼数千百头游唼藻荇可狎旁有小殿肺附宫左内供玉像五高可七八寸皆镂碧玉为之羽流以谓出自瘗中石匣不知然否出宫可二里为凌虚岩又二里为自然庵旧为孙思邈陈希夷隐居五龙尝于此授希夷睡法再折而下为希夷诵经台下临桃花涧台前后青枫文杏罗绕交荫如行步障台后有石广可二丈平如捣碪曰晒经石载折而东里许至华阳岩中有穹碑刻胜国李浩然小像画法类吴道子上有自赞及摹壁闲记知此地为李所搜剔也有顷片月从林杪出庭陛阶除无所不受予独徘徊露台俯视廊庑山门碧瓦莹皎如雪又如积水流萤青黄自照殿上锺磬殷殷出翠微欝而不吐者久之巳而两庑道房琳璈笙管四起相和如聆咸池云门隐隐天路也内顾灵腑清朗毛发森爽超然有餐霞绝粒想乃知自逸于山林者以轩冤为桎梏荣名为土苴信非漫语初八日出宫山行三十里复至玉虚宫道中所历老姥祠磨针涧仁威观及五龙行宫无非佳境不能一一缕悉胪述也午飰至玉虚晚行十余里宿遇真宫初九日复从故道玉均州净乐宫遂为之记何白曰今神仙家所纪载弱水十洲不盛言其琳庭玉阙璇室璚楼巨丽之观则必称神兽珍禽灵草奇树族产纷葩之众在昔万乘之尊若秦皇汉武力不能一至焉徒托之想象髣髴褰裳濡足而巳若夫?岳宫殿观宇金碧焜熿大者侔阊阖紫微少者压灵光景福班麟赤豹?熊白鹿朱草黄独樃梅仙茗往往而在无论簪绂骚墨圆颅方趾之士即田妇牧竖舆皂之人皆得亲覩其盛彼何所取十洲哉古者禅主七十二君柴望之礼加于五岳实以盘礴高明神君所宅宗长山川统摄羣品故王者受命告成也若夫?岳绵亘八百余里高可二三由旬渗漉之功侔于造化直拟揽挈岷峨伯仲昆仑即五岳尊明亦何多让焉说者或谓兹山在昔冺冺一旦遇文皇遂膺特拜不啻超五岳而上之为兹山幸或谓窅昧既?石戈口?灵真尽泄轮蹄喧豗膻秽蓬勃殊非神明所宜止戾是以羽驾回翔而不下猋轮横空以径度无论帝真即张三丰谢天地之流一何寥寥也为兹山不幸或幸或不幸我又恶乎知我请质之?冥之帝 

　　○游沧浪亭记 

　　沧浪亭在均阳之东后负玉峯前临汉水古孺子歌濯缨处何子谒太和还再宿净乐既辞帝所复之人间昔之灵秘清华之境乃舍我若遗而人间之尘鞅交辀接轴复轇轕于前矣怳若简子之寤意怏怏不自得冀一濯沧浪以少纡其怀居无何州大夫林君诣余余告以杖屦所历而复请为沧浪主人大夫曰嘻不佞幸为香案吏实宰太和日局于奉职期会岁不一至焉即沧浪近在庑下复紏于案牍簿领月不一至焉子踦履而辱吾境不十日而奄有太和乃复沾沾沧浪之水何子之不属饫耶虽然子挟吾有以寄其牢愁之思吾因子游而得以蹔摅鞅掌之困吾两人者交相藉也不亦可乎予诘旦出城北门操舟以济江千即古槐渡为汝之邓陕之商所径道也是以鬻渡者以百计予既济斗折而上数百武为沧浪亭亭踞半壁下瞰大江波光滉瀁白鸟晴沙亦超然一旷观也后再折为?览亭从亭右折而南趿级而上为玉峯庵庵据玉冕之半古柏蓊然栢下石径错以文石予披襟其下耳根清籁谡谡若拊锺镛顷之大夫至大夫屏从者于山半葛巾方袍神气遒逸不为风尘磬折状巳陈酒脯饮庵后太和精舍精舍四周藩以若榴苍桂前甃石为台杂艺牡丹芍药颇极萧远之致庵左右多隙地篔筜万挺沉沉却暑碧石清江隐见林外少史扫石命酒予与大夫盘礴引满就阴避晷尊亦屡迁俛仰吟啸觞爵交错颓然自放左右之人争窃观不知谁为太守也日暝下山予与大夫方舟而渡水裔行旅担者负者接袵联趾趋渡喧嚣余谓大夫曰余不谷幸徼大夫之灵得为竟日之游衎衎然乐也今截江而渡者指不下数十百而为兹山一寓目者若而人哉乃知清华之享天所靳也敢不拜大夫之赐巳之中流烟际渔舠鸣榔相荅复谓大夫曰今之渔父非昔之孺子耶何久之不托于音也予乃扣舟??倚和沧浪之歌歌曰汉之广兮岂挠而浊谁为为之匪扬匪漉汉之广兮岂汰而清谁为为之匪激匪澄毋尘而缨也毋泥而足也大白若辱兮又何之濯为词举音息登岸舍舟一笑而别 

　　○竹山竹溪房县游记 

　　麇城介雍梁间万山绵络井里虚凉厥土尧瘠实为楚郡十五城之寝邱也其民罢敝其习固陋其俗悍慓其属邑曰竹山曰房县曰竹溪壁邬益深土风益朴竹山为古上庸地房县为古房陵州国朝成化间竹山流寇啸聚官军讨平之因割其壤设令尉为竹溪县竹山之镇为霍山庸水出焉房陵之镇为天马沮水出焉南经于郢俱入于江其地凭高负险溪涧盘结涧水喷薄劳洑漰腾浊流一石厥泥数斗土人汲饮项下多瘿男女半之甚至大者如瓮盎国人弗之觉也出见宾客其脰肩肩其种艺宜麰菽黍粟巨胜吉贝其方物多竹萌葛蔓野茧白蜡蜜脾麝脐狐白麞鹿猿熊虎豹之属利甚饶而土著莫之享也四方流寓黠商杂处诸邑咸操钱刀盐布俟土人窘甚辄应之居数月尽箕敛其方物之它郡得子钱浮于毋钱几三倍商日益众家于境内者以万计剥削滋甚民力日敝有司莫之谁何有司稍加摈抑商资弗出土人食货弗通公私交困于是黠商更得毕持其筹箸盖土人不自觉其日搜其精髓而更倚以为命可嘅也其形胜为千佛岩千人洞白云厓东岳庙灵泉寺学堂古洞观音阁元和观其险绝为黄茅山岳州山八道河七十二渡女儿厓阎王匾曲尺山石缠岭其古迹为吕岩洞殷家井安期足迹黄香故居尹吉甫冢庐陵王坟至若万嶂韬霞千峯亏日溪涧暎带洞壑含?谷谺触目会心类多可悦不幸处于闇昧之乡阙焉无考吏兹土者不悲怆于山水讴吟之感则绝闻于蓬藋跫然之音即加摽目谁与相赏是以往往??匊为灌莽世竟无闻焉丙申七月初五日余因竹山李洞南竹溪沈华石两令君之招发自麇城得恣搜览肩舆上下登顿千余里至是月二十四日复还麇上历志经历之处览其人民皆编茅为室不蔽风日星离雹布山谷中男女椎髻褁以花帨樵苏耕耨杂处田间晨夕饔餐止于麦飰豆羹而巳其寠者甚至麦屑糠核野莱半菽日不再餐乃视盐豉蒜韭不啻大牢之享是以小人轻命或以一言之忿辄至自裁推原其故实以地不知有养生之乐生死等耳故闾阎之间雉经仰药沉渊者比比然也今大江以南沃野千里泉货辐辏汗牛炙毂贵介之子弟驱坚策肥耳倦丝肉口饫脍炙身厌罗纨者视此殆有间矣然天道于人胡赢彼而诎此庸讵知赢之非诎诎之非赢乎兹役也不独揽结其山水之胜而于编民之隐颇得其槩实深有感焉不可无记作游记 

　　○散花阁记 

　　观梦居士汨没迷津望洋觉海五浊世界一切烦恼居士婴之者十五盖贸焉二十年于兹罔有闻也于是闻圆通大士从无数恒河沙刦发菩提心以闻思修入三摩地三十二应观声捄苦若诸菩萨进修无漏圆通现如来身而为说法令其解脱乃至有学宰官居士比邱比邱尼优婆塞优婆夷种种等亦复如是居士发愿皈依大慈忏悔往业冀以摄受庶几其拯拔乎作是思惟巳澡心涤念昕夕顶礼是谨昔者富春之役圆通施以杨枝法水度我于尼居士别有纪岁乙未春居士徙舍华盖之东偏地粲膻乡之聚鱼盐辏集日与驵侩伍后有楼三楹稍靓深以一楹藩为二堵一以求儒书一以供大士中设一灯一几一座无长物顾四周皆高垣无所见居士从西向穿一牗隔垣碧桃一本当牗前桃始吐花亭亭掩暎几席间适赤城超如芎人造居士少选风浏浏吹花片穿牗入飞舞久之下着上人衣居士戏曰结习尽者花不着身上人结习固未尽邪因署其榜曰散花阁有间上人登坐设难曰吾闻西方圣人住持圆觉清净妙明十方澄彻名相不立有无双遣尔以通塞明暗风动花飜触尘缘影种种迷着居士无乃自生分别乎居士矍然起曰夫道本无言微言弗显也言立而名相立矣山河大地妄想幻结也而也浸假而居士也浸假而比邱也我与若皆幻也即幻即觉幻觉不相胜我对幻觉两忘之而冥于道我将与若乘夫莽眇之鸟而游乎太虚我将与若总辔乎圆顿之门而晏坐乎大觉妙场相尽名灭翳尽花灭灭所灭灭灭灭亦灭而则何如上人拈花而粲向居士曰如是如是乃下座 

　　○罗浮林氏霞岙阡记 

　　罗浮少南林君一日告予曰吾少有裘马游闲之习子之所知也中岁一切悉屏去独好堪舆家言为益甚乃于?女樗里希逸景纯之秘青乌白鹤金函玉髓之编靡弗殚精刿心以臻其穴?奥巳复纵观■〈宀禹〉内名山川以证我之所究犁然若有合也比券得竹浦霞屿一席地原其来龙腾骧飞舞数百里若十万戈甲旌幢捧拥而来中繇郭溪天长岭分脉自兑而亥开障结穴其法负子而向午上合天星紫微之垣予登穴四顾则若狮若象若箱若印曰天马曰御屏曰捍门曰华表波谲云诡森卫献秀售灵于左右目不暇给予早晚将营?宫焉子其为我记之以诏来叶兰阴王地师貌其大都题曰坎离交媾本乎易也夫易逆数也金丹地理悉准焉阴中之阳为坎阳中之阴为离逆者迎也迎则交不迎则不交金丹之有铅永则婴姹圣胎于是乎孕地理之有龙穴则神秀英灵于是乎生往昔神圣冥察逖览手握化机用能颠倒五行裁成万汇庸讵方技之末邪林君研精此道积有岁时独诣冥枢尽发?钥即柄造物者终不能自秘其灵君于兹山若取诸寄谁曰幸致者哉昔司空图预于中条山中为生圹胜日引客举酒赋诗为乐姚朂亦于万安山麓营兆署曰化台兹皆古达人之致也林君年始望七神完而颜泽既能远绍贤达之旷抱复为昌后灵长之令图其识超超去人远矣予戏谓林君曰自兹以往阅百余年君之孙子其丽不亿将显融昌炽大而门闾光而泉壤异日报功上冡以修岁时之祀君将汶汶漠漠与化俱徂乎将历历昭昭有所独存乎将翳芝盖桂旗骖赤豹以遨乎将托虫臂鼠肝与委蜕以化乎将歆其膻芗而吐之乎将其为有知乎为无知乎林君冁然曰以予今日之知欲遡往昔之知弗得也乌知后来之知能知今日之知乎子第为我纪其知者而巳其不知者子又乌能知予无以难也遂书以为记 

　　汲古堂集卷之二十四 


　　●汲古堂集卷之二十五 

　　东瓯何白无咎着 

　　颂 
　　赋 
　　辞 

　　◆颂 

　　灵雨颂 
　　天乐颂有序 
　　仁暨南交颂有序 

　　○灵雨颂 

　　盖闻上?不宰潜通独契于至诚大灏无言冥运若歆其纯德神默动而天随息相吹而类应下逮六幽之穴?奥上薄三辰之精不有昭孚孰云斯格若乃风袭齐台霜飞燕地星蚀秦庭云开衡岳莫不涣污往牒氛氲缥帙者矣岁在阉茂月中甤宾肥■〈虫遗〉为灾上天降割赫曦孔炽不滠乃臻灰人无征偶龙不效圭壁未崇干奠瘗桔槔巳疲于俯仰熛尘綘天暵气爥地山灵毛发其燋枯何假陆浑之火河伯人民其烁烂庸难??牛渚之犀黍稌向枯原隰含瘁于是永嘉宰林侯蒿目兴叹斋心引??兟心?对食不御徒行却盖百舍重茧羣灵荐禧一诚动物巳觇德??兄之符五体投地匪因忠信之薄??斗灵泉于湫谷迎墨蜧于幽宫巳而皇祗悔祸百神振竦放火正辠旱魃驱屏翳鞭?冥水满毕星气冲卯地重渊吐润触石含姿渫云欝术清阴霠曀灵飙飒其潜扇甘澍森以横集其始至也郊甸祁祁原田莓莓动植藿靡泼涣华滋其少进也滃雨?曷黭黮漻??葛霏霺草木欣欣其如悦秠芑油油之若酲舄卤之赤穬重颖污邪之紫穜骈甚乃有鲐背之叟鷇音之子犊侩牛医田畯牧竖击辕行歌含宫应征巫免暴而揶揄尩脱焚而抃舞接袂成帷联裾为堵总总乎鳞鳞乎咸充斥于庄馗阗噎于阡陌者也于铄我侯民之父母明明上天厥泽霈矣温温恭人厥德浃矣膴膴平畴茂稼登矣我箱万矣我庾亿矣畴非精诚能徼灵贶哉故石卿用之以苏洛阳平仲用之以润华邑谅辅用之而惠泽流广微用之而颂声作征之曩昔载觏来兹敢抽柔毫聊希赞述然衔石微禽土不增于大地标薪爝火明讵益于耀灵窃附民风用备惇史云尔颂曰 
　　?云族兮甘澍零稼用登兮民以宁羗吾侯兮为民正 

　　○天乐颂有序 

　　万历岁在甲辰时维阳月天台有门法师说凈土生无生论于剡之宝相寺每登座竖义辄闻空中天乐作焉法嗣寂公叹未曾有退而着赋辛亥中秋过予观梦庵出以相示且乞居士一言居士欣然援笔作颂以助赞叹 
　　如是我闻寂公所说有大法船舣于于越定慧为柁猛利为楫一剎那间出三界劣俾无量生永辞沦没俄顷有音来自寥泬匪竹匪内匪???匪铁含宫扣商应族蹈节如噫气声始于苹末如春雷喧发于螾穴如蚕吐丝欲绝不绝如蝉曳风欲咽不咽如缾泻波若竭未竭如锺度垣若歇未歇倏从空生倏从空灭众窍皆瘖云收河澈霁雪照林寒溪现月或疑帝乐张于洞庭又疑梵呗出于化城湘灵乎瑟龙女乎筝君山乎篴缑岭乎笙吹光索影敲影求声思惟计度无得而名乃有佛子返闻自性不以耳聆不以目听泯尔何知廓然无证以和合和非动非静以空印空非垢非净以手例手非倒非正以物相物非缘非境问之太虚太虚不应师亦忘言但竖麈柄拍床一下我说法竟 

　　○仁暨南交颂有序 

　　夫以独角之兽游于郊则鷇雏无殈九文之鸟仪于世则孳乳咸熙累洽之时郅龢斯应明明上帝眷兹含生笃诞大良俾作岳牧覆育羣碞以作乂于王家于铄王公德音孔徽产无诸之旧国亶川岳之上灵神输秘图天授宏畧威德所至悉底于宁惟以瓯栝之要区实为东南之雄楗连衡百粤控带三韩乃廑睿图授公以钺公既跋于四履饬彼枪累动九地之下以发谋见万里之外而制胜于是歼鲸觬以作醢架鼋鼍以为梁海圉廓清櫜弓卧鼓维岁在大渊献之夏飓风猋扇溟渤簸扬乃有夷艘阑入内地我戈船咸集师徒戒严羣夷罔敢或抗稽崩归命束手受组诸将士欲以斩馘奏绩公闻亟以驺虞旛诏诸裨校母得妄戮一人始获七十人为黎光武等再获二十人为裴文孙等再获四十一人为宏连等类皆雕题黑齿椎髻跣行语言侏禽象胥无得而译也巳而献俘辕门中有裴福宁者稍■〈女间〉文字奏称为安南国人袛奉主命有事于长沙葛黄祀神罔或有所觊公廉其状无诡辞窃叹曰夫安南者即尧典所谓申羲叔宅南交是也自汉为交址九真诸郡五代时始窃据其土宋元因羁縻之我太祖高皇帝始定天下安南修贡最先帝惠顾隆洽渗漉历四十年所其臣黎季牦弒主陈日煃擅兵自立骄恣日积文皇帝乃布告中外命成国公朱能讨平之举国降附上遂按汉故事郡县其地置官司如内属蟺宣德间黎利复叛上方厌兵从阁司杨荣及士奇等议谓交址越在万里外弃之便乃遣少宗伯章敞赦利权署安南国事黎氏凡六传至黎譓复为其下莫登庸莫??立嘉靖九年上命咸宁侯仇鸾进讨驻师境上登庸诣军门乞降上表自理词颇卑切鸾承制许之遂班师后黎譓子黎宁复逐莫氏仍据其国至今奉琛惟谨盖中国之于四夷叛之则讨顺之则怀矧列圣功德涵濡无外予奈何以掩杀为功哉宜上请释之归国时参戎沈公韪公议会报中丞高公直指张公具以疏闻帝若曰俞哉休哉咨尔明牧尔能畏天之景命不爱其勋而廉于杀以柔远之仁水渍于海外昔仁杰典豫州以全活扬休曹彬下江南以不杀称美方之前烈何以加焉朕甚嘉乃伐用锡尔以朱提之金其余叙赉有差厥惟昭哉于是三军之士驩謼雷动羣夷加额欣欣更生某伏睹盛美莫罄揄扬谨拜手而扬言曰昔羊祜惠绥江汉则岘首有堕泪之碑窦宪破虏私渠而燕然有纪功之石史不绝书焜煌竹帛至若我公远摅吁畧鸿廓帝仁卓掩前闻光流来叶谓宜铺张以耀遐荒阙而不述何以示远某谨次第其事以播徽烈于无穷云颂曰 
　　惟帝式灵眷兹瓯土乃命荩臣建牙是抚维兹瓯疆奠江之浒远控穷溟近襟大卤显允君侯为皇良辅卤簿来斯严霜灵雨诞敷以文孔赫厥武仁为储胥义为干橹饬我余艎陈师鞠旅乃膂乃心曰罴曰虎方汉三明埒周二甫威德渐摩罔敢予侮惠泽滂流爰宁我宇维岁重光季月告终谷王倒流箕伯其风有三夷艘闯我内江洸洸我士爰集蒙冲累累者夷从风乞降献俘幕府以昭厥功君侯曰嘻邈彼交址启疆于南越在万里罔敢弗虔贡琛献雉戴发含齿均吾赤子矧也稽崩宜贷九死言告中丞言告直指佥曰都哉仁言孔旨具疏以闻达于宸扆帝曰俞哉念彼遐陬曰建于彝则仁是柔厥惟弗廸则法是纠咨尔良牧鬯尔嘉谋宥而弗刘惟尔之猷再拜稽首对扬王休某也下民遹观厥懿懿而不扬小子是惧载笔作颂以告万世播之贞珉诏及四裔 

　　◆赋 

　　素丝堂赋为陆衷虚令君寿有序 
　　九山归兴赋有序 
　　啬如园赋为邓虞一文学着 

　　○素丝堂赋为陆衷虚令君寿有序 

　　夫太素不与?黄期而?黄至?黄不与黼黻期而黼黻至土鼓始于路兆?鼓涂塈终乎藻桷畴非流俗之波乎哲人轸焉用是振起惟凉为法以俭是师故上有弋绨之章下有羔羊之咏岂细故哉乃有海虞陆侯平原着族乃以退食之处颜曰素丝累緵累??聂佩长倩之名言五缄五紽叶风人之雅咏准易履先于白贲着论核旨于?同于是何子拜手抽绎斯义以着赋曰 
　　睠兹堂之穆清兮辙四虚而中辟面笙岭以标南兮划重溟以奠北左华盖以谽谷?閕兮右紫芝而旁魄苞神秀以征凝兮渗?膏以滋液象九斗以名邦兮界三台以分域允南戒之望区淛东之奥泽也乃有平原鸿彦发迹海虞用盅不盈表衷以虚游物之始漱道之腴衔命出宰于焉剖符而乃廓?邈以为宅秉端操而为庐示之以不扃之钥宰之以冥运之枢规灏噩之宏址撤文致之周阹雪输坚于玉案月借朗于氷壶延祥风于虚牖涌甘液于前除民物用是以生遂动植以之而昭苏羔羊委蛇自公退食有图有书是宴是息肇锡之以嘉名曰素丝之是式紧前修之董道渐姬周之遗则乃示民以不恌遂化行于南国感风人之永言旌澡躬于休德企徽媺以齐而□景行之可即既范节以昭俭亦衡正而标直即五緎之惟凉期服之以无斁顾世俗之佻巧竞华予以为度弃庚庚而弗由众骎骎以捷夫先路寘九畹之靡搴惟五英之是御矜长褏之善舞火??修眉以市姱苟簠簋之不修雕文绣其焉傅纷总总以朋趋侯独好修以为常返昆仑于既斲芳菲菲其弥章宁熙洽于百里将垂宪于万邦徼神明以变化聿躬践于堂皇羗祖德之未冺昭令仪于重光宣惠风于四叶继高轨之骧骧于时蓐收肃驾律中素商庶政告成百物用康侯届初度维日惟良庶民子来以壶以觞乃式歌以衎衎祝维休于无疆重曰素丝五紽不易其节兮白华綘趺言方其??絜兮乐只君子播吁烈兮亿万斯年永烨烨兮 

　　○九山归兴赋有序 

　　夫飞遯保名见机而作兹非喆人之旷观达者之高蹈哉昔季鹰身阽危机莼鲈自引长公拙者为政不能取容四明季真秊八十余始乞鉴湖一曲当时标以高尚之目何哉二疏以往则目???方容秩至六百自免庶几知止足之分上下累千百年何廑廑若此也吾瓯副守郢都九山陈侯之官甫六月遂飘然投传去兹其勇往遐举之致荫暎昔贤远矣感慕交膺退而着赋 
　　何九山之逸伯策飞辔于泰霄凌倒景以横厉朋灏气而逍遥濯霞情于溷浊郁雷音于清寥顿万里而一息览八纮而载超漱?冥之烟瀣咽青邱之璚条既栖心于云之际兮羗托迹于域中龙媵车而连蜷兮鹤乘轩以毛?蒙毛?童虽申脰以就靮终蜚声而丽空体用盅以应物亦通人之所衷巳而彯华缨于冀都试綦组于溷鹿既倥??匆以装怀亦撄宁而蒿目掩尊□之英图躧震抚之高躅建标幢于百城媵荣光于九牧紧风义之蜿蟺信若人之明淑载守邦于瓯堧复彳?亶徊于海曲方长离之来仪胡窃脂之弗谷朝税驾于芝田暮秣驹于空谷苟用心之由人何詹尹之可卜丁王道之平平胡异趍而趢趗抚芳岁之悠悠宁迷涂而不远复睨罿罻之恢恢纵瞥天之黄鹄巳焉哉洞庭波兮木叶飞潇湘寒兮鴈南归搴薜荔兮为佩纫苦荷兮为衣撷中洲兮杜若擥层阿兮留夷糅林林兮晔晔纷郁郁兮菲菲露盈筥兮莼带紫云流匙兮菰米肥抚寒松之独傲覩杞菊之未稀挟烟客兮江之渚携佳人兮河之湄嘅往晷之巳迈欣来日之可期欵情话之亹亹交申旦而依依屏尊罍之巳覆泛清音于金徽春秋佳日驾言有携载游载泳以遨以嬉或探书于酉洞或访迹于瀼溪或濯缨于沧浪或歃泉于廉池或流憩于南田?巛或有事于东菑睇■〈禾罢〉稏之芃芃遡冷风之披披归扬舲兮枉渚吹洞箫兮极浦日薄兮虞渊月生兮当户鹤长鸣兮向人山售奇兮待主云让卧兮辞扃霞分栖兮承宇于焉抗音高歌顿足起舞歌曰山中人兮归来乎骖赤螭兮驭飙车餐玉英兮吸雪腴薄溟涬兮邻太初巳而清响既度朱颜微酡旷若有怀载起而歌歌曰山中人兮胡不归山有蕨兮林有薇怅佳期兮不可迟霜凄凄兮沾人衣于是满堂称善举觞进祝君子万年以膺多福 

　　○啬如园赋为邓虞一文学着 

　　邓伯子南阳华冑骏发郢都胜情天逸标韵风疏游心物始独与道俱爰斥羡圃于焉考庐僊的耸乎北牗神瀵涌于南除核?旨于柱下锡嘉名曰啬如客有过而谂之曰吾子负韬物之雅量怀高世之英图将逖览乎八荒胡削迹于一区吾将进子以游观之郅乐华诡之极娱发子之覆子欲闻乎不腆大楚实曰奥区玉衡鹑首之次赤馆朱陵之墟左猎云梦右眺荆巫乘坚筞骆载驰载驱穷日不足卜夜有余奈何局蹐蓬藋之下若橜株拘精疲于秘典神蕋于玉书胼胝皲瘃无乃惫欤伯子作而言曰噫嚱若客所谓驰骋之娱亦奚以为吾想夫蚡冒之奄有楚国也肇土画疆筚簬蓝缕作法惟凉土木之侈溢于后王渚宫辙辙章华锵锵层台九仞飞观百常翼藻梲以横骛跨云楶以高骧被翠羽刻龙章挂曲璚缀鸣珰裂绨锦兮绣文埒规雄虹兮袅飞梁复有秘阁邃闼曲榭回廊或凉或燠乍阴乍阳夸大搜于梦泽诡艳词于高唐俄代谢之忽及嘅荣瘁之靡常红兰既化白露为霜玉甃莲础灌莽荒冈讵若吾庐挹清欱爽云霞在衣风泉落掌冥观则万古崇朝卧游则十洲函丈几上独嗒然而嘘空中契泠然之赏及夫歌扇舞衣裁纨列绮滛冶繁华烨如桃李结幌流苏千重步障紫丝十里綷縩七宝之襦纂组五文之履举华袿兮光风回动凌波兮香尘起忽寒暑之迭更亦烟消而云委莫不感行乐于当年伤流光于逝水予方擥辟芷以旌洁撷留夷以信芳揉秦蘅以纫佩集芙蓉以为裳散芳襟于华薄荫翠幄于朱杨丛桂发小山之馥猗兰吐大国之香信夫薄荣观而燕处其乐洋洋者矣又若舞按阳阿声征北里激楚回风前溪白纻含宫咀商变以流征启朱唇发皓齿采靡芜于山间咏芍药于溱洧巳而曜灵西匿戢晖蒙泛逸响与梁尘共灭玉质偕歌台俱圮予方振天籁于空谷舒凤啸于中林击泗滨之浮磬抚彭泽之素琴泉叩牝而谐调风振杪而龢唫岂羡夫惊心动魄桑间濮上之音哉客曰唯唯否否蒙窃未通方今圣明在上如日方中怀才抱道之士卬卬颙颙若修鳞之赴巨壑鸿毛之遇顺风先生眇论若高蹈之义则获而兼济之道未宏也伯子莞尔不荅抗音而歌歌曰治人事天莫如啬兮早复重积无不克兮无不克兮莫知其极兮客喜而谢泠然若洒乃知先生非忘世者 

　　◆辞 

　　陈鼎卿反招辞有序 
　　林太公哀辞有序 
　　王侯哀辞有引 

　　○陈鼎卿反招辞有序 

　　于乎鼎卿故嵚崎历落奇士也胡逌以自沉彼造物者将子为鼠肝虖为虫臂虖嗟嗟悲夫鼎卿自离占■〈亻毕〉业好奇诡画筴谭剑自喜当其杯酒淋漓历历抵掌?以内外疆圉险阨要害掌列五兵席拥万灶居然有封狼居胥意间有所论议后辄中窽非徒务为浮说游辞者巳而谭天下山川名胜齿颊云霞眉日?夹烟液仙仙乎扁?飞扁?飞乎若吸清泠御六气左浮北右洪厓而游乎壒埃之表巳而仰天而嘘散发孤啸灵籁和声万壑畣响则令人有天际真人想鼎卿亦沾沾自抉也鼎卿少多负俗之累或以为病痱为狂为矫为溪刻然竟莫能名鼎卿者鼎卿既不谐于俗日益与俗左居恒郁邑而卒归之天问思????昧谬悠之说以自托焉巳耳逮鼎卿之死也或以听于神滛于鬼也或以仲子之殇也皆非真知鼎卿鼎卿故好读柱下漆园书以有生为委形以溘化诙返真此鼎卿之所以翛然长往也世宁有真知鼎卿者哉夫景荖宋玉伤屈平被谗幽忧以死乃作大招招魂艳以人理之乐鼎卿非有被谗幽忧也常以有身为大患是则鼎卿托此以拟南面王之乐也余因拟返招一首陈以桂醑荐以申椒偕二三友生謌以要之楚人以些余以且 
　　九渊冥冥幽不开且潮汐泊泊往复来且魂兮归虖不重回且天实为之谓之何哉且魂兮归乎无不之之或上或下载湛载浮且鼋鼍为矼蛟龙为梁且雌蜺为带雄虹为裳且金膏为醢水碧为粮且清江为酪浊海为浆且咨尔水德实灵长且灵潮吐纳淼穷荒且滮滮泪?干泪?干溔潢洋且沃云荡日流汤汤且天吴马衔翕以蹡且蝄像灵若欻来翔且宝光灵气耀皇皇且蜃宫贝阙阙龙堂且水晶榱桷犀文囱且突厦璇室荫云廊且网户朱缀疏曲房且烟消雾縠霞帱张且琉璃角枕珊瑚床且锼镂宛转结琦璜且■〈王灵〉珑■〈穴上呌下〉窱燠以凉且?珠赤壁充圆方且璆锵丁当鸣琳琅且鲛人鮹衣烂齐光且江妃杂佩曳鸣珰且靡颜腻理目??靓籹且绰态姱容俨成行且兰裾蕙带遌风扬且翡羣翠韈腾芬芗且湘灵拊瑟咀清商且神女拂筝穆锵锵五音繁会君豫康且君泄泄兮乐无方且魂兮魂兮无复怀兹故乡且故乡澒洞兮罗罻张且鵩止坐隅兮鸮鸣于桑且胡为乎丽之兮罹此殃且反顾迷惑以伥伥且躬在瘼兮独周皇且周容佻巧以披昌且粪壤角智矜蚁蜋且郁邑侘傺唯劻勷且讹声厚诬相颉颃且苞周身兮不能防且以朱以碧以?以黄且束艾盈腰谓兰不芳且举国皆迷诼讧以狂且室有丧兮子有殇且中情瞀乱兮涕淋浪且鸿鴈悲鸣天雨霜且朱镫沈辉兮夜未央且子何心乎遘兹不祥且魂兮归乎胡淹乎此邦且去枯集菀兮返子故常且乘回风兮以尚羊且 

　　○林太公哀辞有序 

　　万历巳亥春吾邑侯林公三年报政诰封太公如其官时太公几杖无恙七箸无恙宜介景福以康吾民也仲冬太公捐馆舍君侯斩焉苫块中部民何白谨撰楚些一章乃假友人杨汝迁为巫阳歌要之其辞曰 
　　岁当龙蛇贤人菑些耀灵匿兮?云隤些羗昼晦兮风以霾些玉鸾逝兮荃将安归些无诸故都荃笃生些纷内美兮姱修能些服义未沬秉幼清些鞶操帨道以为旌些绨缃含咀啜其英些琅函金钥穷绝冥些?渊瀺灂其族难名些一龙一蛇贲幽贞些厥有昌胤为帝辅些帝命作理维瓯之土些崇山大卤罙以阻些侯恤民隐谷?丸循拊些岁在阉茂月建午些肥■〈虫遗〉为政室如毁些侯贞祷兮纷屡儛些神哉沛兮飒灵雨些岁以登兮多黍稌些土伯九约角而羽些齿龂龂兮竞人脯些鼓气扬疠蒸民失所些指重黎兮轶前轨些树崇堂兮翼周庑些物有冯兮以宁处些六袗潜销获安堵些谁其生之有贾父些父我子之念厥祖些壬夫张兮虎?孝以武些詈申申兮复斋怒些束艾盈腰弃兰杜些尫自??魋肩谓蛾不妩些虿掉尾兮蜮含弩些善谣诼兮竞簧皷些揭日月兮以容与些披昌横厉莫予敢侮些皇报绩兮降睿语些绶若若兮綦五组些荃宜豫康享五釜些下民不天荃胡罹兹不祥些驾赤螭兮逴以翔些佩宝璐兮鸣锵锵些芝幢桂旗俨成行些遵先路兮龙骧骧些含朝霞兮漱正阳些荃东迈兮首炎方些沧溟浴日熺扶桑些过勾芒兮谒东皇些疏缓节兮陈浩倡些荃归徕兮遵我疆些降瑶席兮荐琼芳些荃南迈兮衡之阳些朱陵紫盖蔚以苍些兰櫋桂楣閴芝房些祝融司火烁珠光些荃归徕兮下海邦些要椒糈兮歆桂浆些荃西迈兮瑶水傍些昆仑弱流一苇杭些媒戴胜兮宾西王些隐玉几兮据云床些飞瑶斝兮行璚觞些荃归徕兮薄瓯江些灵剡剡兮昭膻芗些荃北迈兮?冥乡些紫宫丹阙郁旁唐些烛龙匿辉苍以凉些寒门萧萧天雨霜些荃归徕兮登斯堂些御雕胡兮间黄梁些荃盍归兮归子舍些咽素骥兮肃灵驾些巷衋伤兮市为罢些荃莫赎兮侯不借些心结愲兮涕交下些青春不归白日谢些江水寒兮奄将夜些出国门兮掩悲咤侯无过毁无怛化些 

　　○王侯哀辞有引 

　　何子适瑞之郭有祠翼如有像晔如邦之人聚祠下旅俎而荐之何子曰兹非王侯之祠耶何邦人思慕之深也然为治奈何诸文学曰其为人也毅而慈察而和闳而密敏而勤字民如子肄士如子弟时而为慈母时而为严师鳃鳃焉惟瘼之痌侯之弗延民之不天也吾何以辍我思焉余曰噫夫今长民者传视其下去之日惟恐其驱之不疾也甚至膎肍自润怨讟载涂弗顾也悲夫侯生为名宦死为明神虽死犹生□余复感邦人报功之勤知侯之灵爽不遐弃□人也审矣敬作诔辞俾邦之人歌以祀侯其辞曰 
　　山维岘兮江安阳高崺崺兮浩泱泱粤自有邦惟侯良邦之震愆罹厥殃侯骑六气翼天阊列为星辰丽寒芒照临下土物以昌睠兹故疆民用康兰肴桂尊糅膻芗崇宫閟清骞鸾皇灵陟降兮于斯堂灵之来兮般裔裔媵文蚪兮云之际飒灵雨兮神哉沛稼蕃熟兮多黍穄御不祥兮駈疵疠江若带兮山若砺赞?功兮昭万世 

　　汲古堂集卷之二十五 


　　●汲古堂集卷之二十六 

　　东瓯何白无咎着 

　　传 

　　◆传 

　　邱雨川先生传 
　　李后峯先生传 
　　吴少君传 
　　方汤夫传 
　　项季舆传 
　　陈存禅生圹志传 

　　○邱雨川先生传 

　　雨川邱先生名一龙字羲瑞世为沙园所百户先生生有异质七八岁时闻市井人唱乐府小说辄能默记虽累千余言不失一字父故贫不听就外傅时提其耳命之曰儿故将家子识字忿能记姓氏而巳安用兀兀作老博士耶先生性水??拖不自捡朿日逐少年握矟走马或擘弓弓??作霹雳声招摇江市中间被酒起自填小词令所狎辈合弓??索而歌日相乐为常也及长始折节读书一入目即能成诵稍涉猎又不肯竟读以其地易为雄长耳间操笔为诗歌辄立就而意气激昂才力矫捷滚滚累数百言不竭及弱冠袭世官乃发古名将陈图方畧间一究心每诵一过辄釂一觥船至醉即箕踞放歌嘘声入霄汉傍若无人者时濒海中倭所在俶扰东吴定山袁公以部使者饬兵瓯栝先生以禆校隶中坚先生修躯阔步深目高鼻面骨巉削踉蹡行性滑稽通脱每遇嘲谑无不人人冠缨绝时袁公未之奇也顷倭舰乘风彳?卒至乐成安固诸处势张甚张参将邀袁公视师宁村公将发亟命饭饔人仓猝甫及席饭覆于地公色动左右皆股栗先生历阶跽而请曰公万福巳拾食器而起曰且喜金瓯无缺袁公色喜左右欢呼称万岁公即趣驾行是夕倭亦失利去盖先生之敏给往往类如此公亦稍闻先生能诗歌间命奏一篇未尝不洒然称善也时沿海寇舶出没披猖远近震駴遉报水??至诸将领日集戟门下议战守策或唯或否首鼠两端先生时阑入抵掌陈说仰指天而俯画地语剌剌若烛照指计众皆目摄之寻先生去唶嚄宿将不直之曰咄嗟竖子酒徒耳何足筞成败事奚以喋喋为居无何而先生所论画皆中的于是众始知先生非果于忘世者忌者或言于袁公先生使酒难近终公之任不使效一障之寄日唯给笔札餐钱先生夷然弗屑每所得金钱即市牛酒呼所知为高会呜呜吟达旦或同列有急捐橐与之弗计也是以益拓落无所遇诗道日益昌间有侘傺不平抑塞磊块之气壹以诗发之后洋出凌公亦吴人秉宪驻东瓯时先生尚从事注跗间雅闻先生善诗公一日出祖他监司卤簿驻江心寺四山积雪倒影空江如玉壶公登高命题限江字先生即矢口成篇以进颔联有一天雪意云连海两岸梅花春渡江之句公击节赏其奇警乃数以大白浮先生先生且釂且咏更奏数篇瓌恠益甚然公虽■〈目匿〉之而终不以一旅俾自见信数之奇哉先生将及耆乃以世职授长君而怏怏不自得以坎懔终焉 【 先生久以旗牌官逐逐班行中心甚厌苦之乃白某观察公请以儿代观察未之许也先生请之坚观察命题一律每句以入音一字冠诸首诗成方听遂其志先生俄顷献诗曰金风吹破旧团花石屋分泉自煮茶丝尽巳知蚕欲老竹残还喜笋初芽匏瓜霜后终难系土偶春深未足夸革故鼎新身合退木奴洲畔系归艖观察叹赏久之乃听解职】 晚年贫益甚素善禄命家言乃垂帘郡市中日得百钱即趣付酒家郡中诸荐绅及文学士雅慕先生间为具酒脯交先生欢先生摄弊衣冠据上座猎须谭天下事凿凿如见或授简命题人人皆厌志或拔所携杖作剑舞跳荡合节四座尽倾座少年或以酒虐先生及稍侵狎之先生不为迕即拂衣去虽谢过百方弗留也后以老病终于家而世竟无知先生者其所著篇什亦散逸不存悲夫 
　　丹邱生曰予自发燥时稍知书及读东方曼倩鲁仲连事未尝不想见其人须眉面目所幸者犹及交先生乃迹先生之才辩有口使遇汉武调笑人主前寄寓谑浪谲不失正畴非岁星之亚欤若当两军方交胜负未决使先生陈说利害不以一矢相加遗何异仲连责新垣衍立使秦军却行也不然使先生稍抑折亦如傅修期上马杀贼下马草露布亦足有闻于时也乃竟泯泯没而所著业亦不传??免哉天实为之谓之何哉 

　　○李后峯先生传 

　　吾乡雁荡之阴盖有南北二合云南合世为章氏居章氏以簪绂起家蔚为名族而北阁李氏世乏显者而又未尝有文章有之自后峯先生始先生名经勑字明典甫齓颖慧绝伦始就外塾辄能属对如宿构会村中雨水骤溢先生与羣儿戏捕鱼水中邻父老呼之曰儿能属对乎乃曰浅水游鱼露脊先生随口即荅曰高林鸣凤扬声众为之齚舌惊异稍长雅不好博士家言每阅不终卷辄欠伸起一摈于试遂弃去去而发古文辞先秦两汉骚赋诸体降及唐李杜诸家集无不综博精研务得其旨退而议拟为诗歌匠心独苦勌则展古法书对临响榻无间寒暑时南合章公?梅世所称千峯先生者为湖口令初解印归山中公风节词翰标暎一时有重望诗宗少陵得其神骨性高简慎许可一日偶于他许见先生诗极口赏激不置乃命季子宗孔招先生入社一见定忘年交日夕相过从靡间先生亦庄事公公品极高薄糜不继晏如他一日先生过公公方倚檐挟册日向午公亲握二升麦命先生引磨相对亹亹谈自若麦成屑旋命内治不饦共饱啖佐以赤苋紫茄谈极洽日晡乃引去公间从容语先生曰吾乡名能文章当吾前者唯元李著作孝光五峯公后公而起者其在子乎因呼之曰后峯子公晚年出则策一蹇必邀先生撰杖以从虽穷厓绝壁无不眺览晚则止佛庐出橐中毫楮分韵赋诗争奇角险相向呜呜吟每至夜分烛跋则命寺僧以松明继之或十余日忘返也南合望北合隔一溪溪上架木桥以渡一日公筞蹇寻先生坐驴背觅句属思方苦至桥忘下驴驴蹩躠至桥半公方觉水■〈浖虎〉■〈浖虎〉走桥下臲卼目目??计无可奈何唯闭目听之而巳驴亦驯习竟得渡公望先生庐尚隔数十步乃大呼笑喧动墟落先生旋贳酒共引满邻叟闻之更进鸡寒鱼月?肃以佐公欢遂托宿草堂作图题诗纪其事至今山中传为盛事云先生性迂缓雅不问生产授徒里中十余年岁八修脯以供伏腊先生每慨然慕子长游以家无余财不能治装为恨会金文峯公昭少从先生游时起家为刑部郎挈先生北行先生所经得纵观吴楚齐鲁幽燕诸故迹托交海内名士大夫居久之非其好也买舟辞公归公馈以白金三十先生预割道涂费以其余尽付书肆贸所未见书以归舟中发书浏览舒卷欣然忘食对所亲曰吾此行侈于陆贾南越尉佗装矣行至吴门修刺谒文征仲太史时太史年九十余戒阍人毋纳客先生立门下久之不得通即占一诗为贽太史得诗倒屣迎先生引为上客尽索先生纪行诸作为之品隲称赏恨见先生晚也濒行作径尺大书四帧以赠太史更自矜重谓先生曰仆两年来未尝作此书先生归山中会邻曲诸故人门生尽出名书画相与欣赏累日夜时湖口公巳没先生每语及辄为???然屑涕苏苏也居顷之而先生亦没享年廑得及艾耳先生居恒神观恬靖虽茅茨之下焚香洒扫终日兀坐不翻书则作字木榻承■〈桼阝〉处几穿内行纯笃孝友天成与人期虽风雨必赴对后生肫肫以名言往行为训廸先生既没贫不克葬以文太史书及古研鬻富人始毕襄事先生所著集寻亦散落廑有存者尝闻乡先正赵方伯公廷松朱太守公谏招诸诗人集卧云庄先生亦与焉共赋暮酒载酒诗用归字韵先生先成中有园林变色樱桃熟时序无言燕子归之句咸为阁笔白太王母为先生同胞女兄也先生殂之岁而白始生故廑得传闻其梗槩如此 
　　丹邱生曰白五六岁时间就祖母宿每天明祖母从枕上口授白诗数章或对句一二联巳而谓白曰此此否白虽童而騃而精神意气亦稍稍知向往今即不类实先生有以启之也而世方以索靖之似伯英目予不亦过乎于乎夫士君子修身嵁岩之下生不厌藜藿至没亦泯泯无闻为善固足恃乎昔范蔚宗着东汉书以隐逸登诸史册其意岂无所存欤以先生之操履洁白孤高宁有媿于古高士乃竟声光弗耀岂不痛欤予故表而传之以俟后之君子 

　　○吴少君传 

　　金华吴孺子字少君孤高吊奇人也晚号懒和尚又号?铁道人少君自少年时即负奇癖独好佳山水家故饶中人产中岁妻子死尽弃其产更购古名书法家汉鼎研山之属浪游吴越间水行则具一舫设凡榻尽出其所常玩环列左右止则选僧庐道院必先访有长松流泉或修竹千挺绿蕉一丛最幽寂处始解装至则如归汛扫极洁四壁着沉水香熏一过巳陈设玩物如前区置皆有法所携一铜灶光莹可鉴日费炭廑十斤许而汤茗食品取办于咄嗟顷少君晓起坐绳床盥栉毕冠稯叶冠或匏冠披曳地白布方袍着草屩童子具粥巳即渍水浸香爇古鼎徐展古书及名画一一鉴定或自题数语或细吟陶渊明韦应物诗一二篇他诗不甚读也故少君诸作亦近似清绮幽淡如明霞暎水残雪在林兴到则捉笔伸纸画鸥凫鹳鹤鹚老?鸟之族游戏蘅渚兰沚问清远之致绝可爱间遇高僧韵士辄持去弗问非其人即具币乞一笔不可得也少君故善病最不喜对杂宾其人不韵虽贵显者亦辞以疾间有所当意即体中小恶亦相对清言或亲为具酒茗不觉日之夕也遇春秋佳日携一奴褁十日粮及幞被茶具筇竹遍游名山远望奇峯邃壑即贾勇如猿猱忘其疲病尝游天台山骛奇深入直犯虎穴乃以百钱募樵夫采万岁藤及古槎枒断枿肩而出旧居停主僧闻少君还逆之山门少君乃把手大呼曰此行得宝甚伙及解囊乃一聚榾柮也无不掩口笑其痴少君以次庀治之因形赋物其直而多节目者为杖蟠曲轮囷者为几为如意中洼而空者为龛上圆而平者为座咸着之铭终日抚摩之若护婴儿也又尝从宜兴山中得一瓠小口大腹色温栗如黄玉日摩挲之光益莹发夜置暗室中其光上烛屋梁如满月少君益宝异之将用以为壶纳名酒深念中枯燥纳酒则易坏且口小不容施漆具乃沉思得其意遂命工冶鍜一铁弹丸极圆转外衣以绵绵外涂以漆投入口中用两手抱而摇少选复出丸用绵用漆如前法久之则阁阁有声则知漆无处不到矣复从它处采紫竹根状如鹭颈者以为嘴少君每抚弄之自诧富于猗顿也一日过太湖纳瓠橐中顾时时珍护橐不置舟中盗从旁睨以谓橐有重装夜半窃发及开橐及一瓠也亟以刀靶撞破之而去少君抗声大哭一船皆駴交窃骂为老狂奴及往谒王元美先生先生恠其色沮乃述以酷盗破我至宝故我且不欲生先生谓我何先生戏作歌赠之中有赤手向余不得骄之句远近传闻以为哄堂予曩以辛卯岁客金阊时少君寓雍熙兰若日夕相过从甚驩少君每读予诗未未尝不心□也寻别去遂不复相闻近谘之婺州卖药人云少君往岁年八十以长至后死鹿田山中矣于乎予往读王冕孙一元传每想其人风采异代奀可得窃幸当吾世而得交少君一臂庶几髣髴其光尘今世风漓日趋于俗其人清绝若少君者又可多得乎吾友林隐之善书画酷慕少君之为人壮岁亦夭死嗣后无复知有烹茶焚香趣味者 

　　○方汤夫传 

　　吾友方汤夫陈义甚高乃以善奕特闻遂掩其生平余窃悲汤夫之不幸也乃采其行谊以伺后之考汤夫者知不独以一技传也作汤夫传汤夫名日新世居吾郡龙首桥里其先有为谏议者事具李本宁太史传赞中汤夫父讳道言以赀雄于里好行其德不幸早夭母严称未亡人时汤夫尚在腹长兄日升甫离襁褓也安人及举汤夫强视息抚二孤时以剧役外侮纷至家日益废箸汤夫及髫而安人亦逝兄弟茕茕依外大父严翁家时汤夫与长兄子谦治博士家言俱通敏绝人独汤夫善病尝在床蓐间汤夫故慧甚日苦呻吟智虑无所寄乃于床头置一枰以指画方罫而沉思之忽大悟深得其解乃呼邻之善奕者每对局辄绌其技巳好之弥甚雅闻前辈有鲍涧泉名一中者为国朝国手冠深以不及见为恨乃从故老觅鲍所藏秘录及鲍同时周源徐希圣所传图势汤夫日精研覆核尽得其蕴时李小山中年七十余奕家宿将雅自负足对垒鲍君周徐以下弗论也汤夫往与角李遂北巳再试再北李嚼齿掷局于地大呼曰神哉遂敛膺叹服于是永嘉小方之名满天下同时称国手者则广陵之方新安之吕温陵之蔡彼三人者鼎跱海内人人自谓得大将未知鹿死谁手也既闻汤夫名莫不为爽然自废汤夫故名家子每恨与伯氏治帖括皆不售坠先绪而又耻以一技鸣乃挈妻子居焦坑山中刻志读书及为诗歌极力摹写即数易稿不巳也篇什虽寡而兴寄自足每过予辄袖以相示且字字乞予抨射予感其意直为商订不少假汤夫每欣然满志去读书暇则抱瓮灌园种豆沤麻以自给室中无间言终日泄泄如也时四明刘公志选以比部郎左迁福宁州佐雅慕汤夫名遣骑敦请汤夫往温麻一见刘公遂定交居久之公擢合淝令复邀汤夫偕公念汤夫贫无以具饘粥剩为汤夫置买山资而汤夫未尝有所干也汤夫久客刘公署欝欝不自得会刘公入计北上汤夫以病不能归及刘公还而汤夫病巳亟相对谈笑如平时再浃旬而汤夫奄然长逝矣刘公哭之哀乃为敛赙甚厚伺其仲子履吉护丧归归之夕刘公夜梦与汤夫别汤夫从怀中出一纸授公公视之了可臆诵及寤止记末四句云余性嗜奕余志言诗悟道成真形神妙时异哉汤夫岂霍霍与石火俱灭者乎汤夫孝友夙植风义尤敦奕圣特其余事耳予幸托交汤夫伯仲间最深子谦晚以修校有时名独汤夫溘焉长往乡搢绅雅不言岩穴即汤夫纯行绝技阙焉不书呜呼又岂独一汤夫哉吾乡宏正间有林翔之九溪先生者奥博君子也其大小篆俱臻神境秦相斯堂令阳沝后不多让而世之恶札糺结如死蛇顾餙以锦绿玉轴岂非有幸有不幸耶 

　　○项季舆传 

　　夫士既陆沉明时乃以酒德自全其天矣则于举世宜若落落无足玩者而又慕义无穷迨老靡笃兹其人岂汶汶自托于酒者哉项季舆名敬祖乡先贤大参瓯东先生孙为斋公之季子也季舆少负跅???之才习功令文辄工然非其好不暇竟也性故通脱旷达轻财好施每思高蹈遐举消摇壒埃之表以自放遂携家阳湖之上湖受三溪之会天空水阔四山环抱故大参公所葺旧业也季舆乃傍斥羡地丈余畮周垣治圃开径凿池手植长松百余章修竹数万挺红白梅花玉迭绿萼异种各三十本桃柳梧桂半之凌苕紫藤蔷薇之属轇轕联络于樛枝之上花时人行其下若径紫丝步障中远近缀以小阁平台空亭靓室不事钩盘雕餙唯取足蔽几榻而巳岁取瓯娄污邪之入酿酒数百斛以给宾客季舆长年不冠亲友至不为客主礼坐定辄布席呼酒旅俎满案不问丰旨粗粝唯取足适饮啖而巳终日高谈杂以诙谑客不茗艼不听去即昔人车轮括颈投辖井中不是过也季舆埋照浑物虽市井妄庸驵侩之流相对未尝有迕色遇则欣然与之引满而胸中了不可溷以苍素季舆虽日事洗腆乎中实刚伉耿介间闻人间不平事辄面颈洞赤或唾骂不休闻人有名言善行则又慕悦扬诩不置也性故忼慨赴义若渴生平交知宗党及中外亲疏之戚间有缓急走告季舆季舆一一应之若取诸寄甚至窘迫则脱珥解衣弗问也季舆少年豪甚雅不喜以一邱一壑自多日逐逐从里中纨袴儿相浮湛乃携孥僦居金陵金陵故四方贤士大夫子墨客卿之所辐集也季舆名家子少从祖父习知海内鸿流喆匠贤豪长者而又善诗赋投壶六博四方士闻季舆至争就季舆户外趾相错季舆则为拂尊罍具胃脯酒浆甚备客皆大喜过望间遇春秋佳日则挟客携具纵览六朝之故墟赋诗吊古或幞被四百精蓝中及秦淮桃叶小姬家累日夕忘返也是以交知遍寓内类皆有重名当世者在栝苍则李铁城旭山何宾岩郑昆岩诸公善在永康则王卫尉左史伯仲善每琴酒相过从递为南明万象鼎湖华溪之游乘兴或连朝淹期则累月在兰阴则胡元瑞父子善元瑞赡撰结慎许可雅爱季舆其尊公公泉公亦昵季舆相得甚驩在武林则施虎泉李岣嵝善日置酒湖山更致他客饮狎无间在携李则同宗项少溪墨林?池善敦修宗盟之谊甚殷也在金阊则周幼海王百谷俞安期及三张诸人善尝一再过弇园访琅琊兄弟凤洲麟洲二先生二先生雅与季舆尊公为文字友深喜季舆能以词翰世其家每与轰饮辄曰酒德过其父呼为小友在金陵则陈横岩姚秋涧张白门邢雉山善时莆中方讱庵为水部郎雅诗豪酒乃拉季舆及周鴈山诸君结白门社日以奇语险韵相角为快也里中大老二谷四谷侯公晹谷王公皆季舆父执时引季舆为忘年交其投赠寄怀诸作悉具季舆家集中季舆年及艾遂偃仰湖山不复有五岳之志矣时王赞夫别业在渚东余亦卜邻于兹距季舆居廑三里许郑可贞亦移居相近季舆兄叔定时过宿山中文酒相倡和为常也一日季舆谓余曰昔王蒙有言刘君知我胜我自知然知我者莫子若也子其为我传之丹邱生曰余与季舆交垂四十年始申以缟??苎中托以葭莩季舆每淋漓杯酒间言及先公及大王父事未尝不???然悲甚至左右不敢仰视母夫人从诸兄城居季舆旦日操一舫起居太夫人膝下问寒燠依依若婴孩及太夫人以天年终则季舆几同嗣宗呕血庄事诸兄怡怡如也兹其孝友内备仁心为质者耶至若壮心不堪耗磨故借杯铛以浇罍块季舆岂游于酒人者耶噫人固不易知盖古人言之矣 

　　○陈存禅生圹志传 

　　夫固然必至之理乘化往来若环之无端恒物之大情也圣焉而死贤焉而死仙焉而死即未尝死而未尝不死也乃知登牛山而兴哀抚岘首而流叹皆或也杨王孙之裸葬刘伯伦之荷锸欲以玩王?大而矫之或过于中行若司空图之生圹姚朂之化台寄游戏于浮休齐去来于旦暮庶几达人之致秋余友存禅陈君将以是岁卜圹于大王父墓侧属余预为志手撰志畧以语余曰我幸与子生同时长同里知我莫子若也使子前我不可讳不得子之言则我不获子之不朽我使子后我不可讳即得子之言则我不知子之不朽我脱吾子孙乞言于不我知之人溢言之则非我肤言之则亦非我岂若以我之畧藉子之笔直抒子臆志我之志子之知我胜我自知不亦可乎余既服君之达复赏其趣遂跃然为之志志曰陈君名良楚字存禅号慎吾先世自贵八公以蒙古末由玉环迁乐成之迎恩桥凡数传至桥滨公即君之大父也厥考西源公皆以长厚纯德着于里君少警敏绝伦于书史词赋过目辄成诵甫弱冠多长者之游间抵掌论当世事皆凿凿中窽而韬精匿耀盅然若无有中岁雅慕郡城俗淳美因卜居于郭东凤山之麓其地故多长林华薄道院精庐幽深清旷敻若邃谷君饬治堂宇旁斥隙地为园林池台杂秇花竹松石位置曲折皆有巧思君时自灌濯霍靡蓊蔚前荣列棐凡隐囊古鼎茶灶拄颊望朝来爽气颜其眉曰看老东山兴至则吟小诗标格清浏雅有皮陆之致晚于濂洛诸儒名言懿行深契其旨手录切于日用者揭之座隅以寓烱戒内君攴太安人婉嫕庄穆阃臬井井君相对如严宾丈夫子四人皆魁梧玉立材谞过人长君叔达籍诸生善古文辞儁爽豪迈籍籍名公卿间孙八人崭然头角洛诵声琅琅相和君谢一切细务日与郡中耆硕若仰虚陈君少田叶公俱登大耋镜湖项公亦望八仰北蒋公近古稀皆矫捷善酒豪吟不少衰余年差少君三岁叔廉姜君少余一纪共为率眞会至典提壶选胜相与赋诗为乐时治兵使者毘陵贾公雅闻君有高操扁其闾曰清世逸民仍檄有司给章服具宾主礼君力辞不拜识者高之丹邱生曰余读存禅所著家谱及训迪诸箴铭肫肫儒者质行及迹其行事能振人急甚于巳则又类古大侠乃超然荣利自托于山?甚岩或以为石隐然侠者往往以气使甚至犯科干禁隐者溪刻自处挫廉绝物而存禅进退榘矱归于躬行詧其眉间怛然之色似非忘世者乃知以侠以隐名存禅皆非其质葢存禅所得于儒者居多复为之铭曰侠不任气隐不遗世以儒饬行蹈仁履义所谓出乎其类拔乎其萃者耶 

　　汲古堂集卷之二十六 


　　●汲古堂集卷之二十七 

　　东瓯何白无咎着 

　　书牍 

　　◆书牍 

　　与郝大令时在罗峯寺写经 
　　荅郝大令送酒 
　　慰刘将军 
　　与杨木父 
　　与何仁仲 
　　与程仲权 
　　与吴病鹤 
　　与陆君策 
　　与王伯谷 
　　与潘景升 
　　与郑昆岩先生 
　　与陆君策 
　　答袁履善先生 
　　简龙君御 
　　与陈鼎卿 
　　陈鼎卿 
　　答邹吏部孚如书 
　　与王赞夫 
　　与邵少文 
　　与项季舆 
　　与木父 
　　与柯茂倩 
　　与少文 
　　与王赞夫 
　　蔡去疾 
　　王伯无 
　　金元玉 
　　王圭叔方伯 
　　王永叔谏议 
　　王伯夑 
　　王伯度 
　　王伯绳 
　　卢叔度 
　　与梅季豹 
　　李本宁太史 
　　与徐懋吴司理 
　　与冯?岳公祖 
　　与王用敬 
　　与潘景升 
　　与郝仲舆使君 
　　与程仲权 
　　王伯度 
　　答钱简栖 
　　答范东生 
　　答刘以吉驾部 
　　答林孺苞 

　　○与郝大令时在罗峯寺写经 

　　昨至山寺尘襟如涤虚廊闲敞山影逼櫩凭高一送目片雨自远而集爽飒飘舞忽断忽续巳而晚虹含霁彩翠流晖初月在松白云暎水此时觉举体轻安四山閴寂惟闻郎下革履声巳而日入暝坐丈室佛火荧荧与老衲共趺木榻相对挣嘿久之不作话柄庶几白香山所谓一念不生前后际断耳君侯自是大誓愿人即以诤庭为法界喧寂二境不相凌夺未免轩渠野人尚堕黑山活计也使来以付一噱 

　　○荅郝大令送酒 

　　梵网五戒米汁居先习气未除聊复尔耳寺后溪水缥碧溪中巨石数十如饮牛中有一石甚平可列三四坐具上有桃树如偃盖晚凉箕踞其上因携酒呼所知共饮石下斑鱼数百头戢戢波面间投饼饵啖呷翫狎游泳上下信可乐也遂至大醉巳呼寺僧为津梁始得渡首戒之??？心?政恐不免惟日作礼绣如来或得开罪少分也 

　　○慰刘将军 

　　顺逆关檄即是死生消息吕梁巴峡转毂盘涡善游者与沫俱出为轮为弹任运腾腾愿足下有以自广无过咄咄为也駴机潜伏昧者蹈焉白刃在前不救流矢孔文举鲁国一男子耳何所不容兜鍪裲裆宁足以笼络国士耶足下戚戚亦复何为顷过高斋当为譬说 

　　○与杨木父 

　　大罗旁魄孙视众山在吾乡若大地中有须弥山王耳昨饭后偕僧莲岩从寺后披榛而上行数里许所经隈隩夷衍处辄有聚落十余家美箭清流荫暎前后及至半岭始穷龙潭之事峭壁摩天飞流奔濞至若龙街又特奇诡清泉■〈浖虎〉■〈浖虎〉流砥石上深可没脤街独隐起两傍青石如截肪内嵌白石宛若蹑级状其光泽不类它石仆赤脚缓步街中水风逆激清寒沁骨俯窥岩洞深黝不可测实神龙窟宅也遂股栗而出山下有诸君者许以重阳日携尊再过此时倘得足下偕游亦人闲一叚奇事也 

　　○与何仁仲 

　　昨过高梁桥万柳蔽天空阴蓊葧如行十里青油步障中下有溪流数道缥碧暎带曲折若穷忽又无际曰鸥矫翼黄鸟弄音沽女当垆饼师弛担杖头钱不满百因就取酒欣然独引一洗半年尘土引领南望又见佛庐朱阁点缀远林落照间益信辋川吴兴辈画品神妙耳此时颇银措大酸气不若景升豪举细马驮燕姬血色裙掩暎深绿中亦复何所不快耶数日后傥得足下休沐暇并马出郭续此清赏庶不负北来此行耳 

　　○与程仲权 

　　十六夜迟足下不至与景升托宿摩诃庵晚凉听无弓??师鼓琴一再行音响清越沙弥非幻发根微绿轻染如画法韵标举清言妍雅自濯濯可人意乃共散步西廊明月如金轮挂塔巅与景升对浴古栢下忽忆此身去家六千里沈痛凄惋脉脉欲绝昔人所谓未免有情亦复谁能遣此比来乡思益深直以日为岁但季中未有动理耳 

　　○与吴病鹤 

　　大都高流韵士五内清虚如大罗仙人必服?霜绀雪消融碍质然后排虚入冥飞行自在足下儁俗出尘故其言亦相副读二作如嚼玉英璚蕊寒香熨齿但格调稍溢于法耳顷之过禅房蕉下清言为快 

　　○与陆君策 

　　昔张司空谓君家平原独患才多昨见足下藻思颷发顾盻生姿云间之裔代不乏人哉扇头小景气韵濯濯自佳第位置稍落时人窠臼中不若龙君便面生动遒逸耳岂善逝以钇乘人如聋若哑遂不竖无上妙义耶袁履善先生极口泖塔望月大为吴淞奇观每一想象便欲濯魄氷壶望舒正圆须得足下灵槎共坐天汉倘得一入成都卜肆占验亦为异日此中一叚美谈也 

　　○与王伯谷 

　　不奉几杖于兹五年缅想徽音曷胜钦挹比闻起居佳胜神情蔚茂太邱道广而泛应无方北海名高而宾朋骈集刘穆之之百函俱发温庭筠之八韵立成广坐长筵无不人人属厌是以价腾绝裔纸溢鸡林岂非通身手眼畴能尔耶间与邵君窃叹先生本乎天成匪由人力若夫巧穿月胁愽该海藏谐音灵籁高挹霞标春波远霭无以写其澹淡之容芳芷新蒲无以喻其芉眠之致龙堂贝阙无以状其窈幻之奇翠壁丹厓无以方其幽峭之趣至于擢新拔异化腐为奇擘若巨灵之掌而大造不能掣其肘也举世后生妄加讥评间诵短章未窥巨帙或病伤于过乎靡丽乌知非丽无以宣五色之章非巧无以肖众象之妙信乎知言之为难赏音之不易也白识惭桓子颇知?草之必传才谢中郎深解论衡之足秘行年四十限足寻常妄意声诗未窥堂室徒尔磨钝策陋未免力蹶思穷托志遥怀拊膺增嘅亦知蹄涔之径尺之鲤■〈山咅〉嵝无合抱之材揣量自疑灰心中废时又披阅先生诸什辄为气夺神骇昔君苗焚研于士衡平叔毁书于王弼良有以也唯以每念畴昔吴苑之游仰辱先生奖掖之至有失雅望坐负盛心未尝不终寝九嗟含餔屡辍者也乃于前岁卜居东渚前荣榆柳不乏十章后阁篔筜亦丛千挺土风醇朴庶几建德之乡山水清华颇协仲长之志吹台前抱子晋之?踪可寻芳屿后峙梅尉之隐迹未泯芓区姜畛交暎家园花沜松坪近联篱落时或振策亦复提壶晞发繁阴放情远壑听田水而怀丈人聆杖拏而思渔父罄老农之极悰希先民之逸轨可以忘死可以乐饥故以缾无储粟而欣然瓷罂见嗤而不悔者矣嗟乎先生日迈不居河清难俟交道日偷世涂日蹙谷风兴剌伐木辍音比义有党人之名当路下逐客之令举足则骇机暗伏骧首则恢罻高张夫轻义尚利则秦称士贱舐痔得车国多下医颓风不竞下流难居所从来远矣此昔人所以高蹈而不返被发而行歌者也所赖贤豪嘉尚策飞辔于云标灵哲匠心寄冲情于天外庶以不朽鸿业昭志将来足以济伟下里借辉敝帚白虽鷃控榆枋蛙潜穴?臼井望?龙之舒卷顾大鹏之逍遥未尝不趯趯而奋??辰??辰而鼓舞也倘因风翰诒宠山灵被以片词荣踰九锡临风延竚菀结何言 

　　○与潘景升 

　　比来穷愁忽忽老病侵寻槁若陈根雄心销落不比往时憨态也犹记燕市之游酒人征逐若生驹覂驾劲鹘盘空日夜沉酣别去犹作怊怅惋恨之色今都不复耳山斋灯火独坐萧然间捉陈编亦懒竟读入目了了掩卷纷如或拈禅门公案一二语谬为参证淡若蜜脾黑犹漆桶微有会处亦觉欣然足下亦复赏此空寂之趣否江山敻绝会面何时书旧叙心唯强饭自爱 

　　○与郑昆岩先生 

　　野人汨没尘劳道机未熟须得法侣藉作津梁必也其人如甘滑寒泉洒心沁骨庶足却尘劳而袪鄙恡斯诙佳耳比来缁羽附景趋风竞噉名根绝无本色或有动牵贵显语杂市朝卷册自随诗文为贽意挥不去心逐莫知岂胜委顿唯当求之真实苦行中但知噉饭静坐者差强人意宁必口转辘轳手挥麈尾为标致邪此下劣邪见不满门下圆通法门一噱也往见门下所舍莲方老衲句曲道人乍挹神标辄生欢喜可谓言简意詶目击道存者矣岂非门下企注之至安能致此幽人昔刘安好道而伍被登门许掾真修而支郎入社气以类求信有以也何时共坐鼎湖一峯商订为乐兹因买茶人往辄附寸楮伏惟门下照亮不宣 

　　○与陆君策 

　　足下渡江更与丽人偕来懊侬一曲当不减王家桃叶耳笔床茶灶日与凫鹥上下藕花兰薄中当其云光阁雨凉吹皴波湖镜窥籹山眉写翠时以参掺拂端州片石不知日费喻糜几螺许明日拟同宋彦过访湖上昔人有隔帘奏伎自是任达足下高风雅致何必远逊前美 

　　○答袁履善先生 

　　承惠大什包举众体盥手发函光熖四溢茫焉勿?目焉终成窥豹尚有恠类羵羊奇疑龙鲊异如萍实?若洞章顾非神智何能与于斯乎仆庸人也譬之苍蝇虽终日行不越阶序宜乎其舌挢然而不下也 

　　○简龙君御 

　　适闻体中小恶想是曲生作祟岂以中山近在几席间耶昨饮大树斋从典拊节抗音咏使君醉歌行音节悲壮气韵沉雄刘生虬须直视拔剑起舞忽尔疾雷破壁飞电绕梁急雨撼床白虹缠柱丈室之中光恠百出岂以逐臣牢慅陫侧之音足可呼吸灵物耶昔欧冶铸剑天帝装炭本乙下观炉冶之物用精既专尚能致效若此矧此道奏之郊庙足以调八风而飨百神者乎唯使君自爱无更牢愁为也 

　　○与陈鼎卿 

　　犹记昨岁十月大醉氷鹤坛夜半携壶更蹑飞霞洞顶巳而海门涌月万颖射波下视人世怳若兜罗绵色界咤奇高咏长风振林哆口共谈荒诞窅眇人间绝无事不觉东方缭白满地飞霜下遇射圃漂絮人大相错愕疑我两人为鬼物巳乃向之长啸彼益駴异莫之测也今复岁周狂态顿减信奇晤不可多得耳适有名酒思与足下共之幸即蹑履 

　　○陈鼎卿 

　　橘中之乐不减啇山何物老媪逐客之令峻过祖龙十倍矣此中风土事事宜人即此一章古榕足敌渭川千亩傥遂此愿他日散发共披雄风足以傲雪山而凌氷井散人散木拥九?重适同栎社有神当闻斯语足下其亟图之我亦从此逝矣 

　　○答邹吏部孚如书 

　　白瓯越鄙人也行能无所底岁在丙申撰杖嵾山俯视全楚其气旁魄韫灵滀异代不乏人时足下关关于梦泽本宁社门于郢阴巳而马首而西得与太史坛坫扬扢风雅稍究指归及发足下撰结读之浑噩闳丽典则清浏色非一采律非一音信为文囿之逸轨艺涂之骏镳也若仆之为门下所谓探蠡酌海以郄视文乌究其端哉窃欲纳履门下一叩鸿蕴且念足下却埽谢客傲然霞表虚薄褐年无足以回足下一目?夹徒抱曹暠望尘之羡有感许劭入颖之言却步儃佪精飞神往有怀耿耿于兹三年巳读足下古离别诸作托意既高铸辞亦古益知足下愤俗伤时其思深其旨婉殊非寡识浅见所能游其蕃也钟丽水信来远承手教谬辱周称乃知足下不让微尘弗辞非类刘勰携书而未奏祢衡襄剌而莫投甚非足下折节雅意既伤足下兼收之义复悔畴昔自弃之失仆诚则陋矣仆少孤贱长复奇薄托意声诗未窥肤腠行之罔效屡废屡疑妄谓此道本乎性情盈之咏叹牵合雕斲殊失源流逐于拟摹则守而未化伤于直致则俚而无文非经乱离而词过危苦何异无病呻吟偶值游观而专滛艳无乃寒林剪彩境非齐梁时非天宝徒支材过差耳是皆格缘词狃语匪由衷无当作者必也议拟以一其格抒写以穷其清参错以极其变始称合作然质非一致才亦殊科小大由禀成家实难连篇伤体无贵逞长只字谐音巧于用短故玉卮无当宁宝瓷罂狐白落毛反资重纩者也仆怀之有年深心未遂加以寒暑催督风尘汨没迫于贫窭儿女婴情开径乏资下帷无日青山待主白云笑人日月侵寻夙怀荒落年未及强而精巳销亡中夜拊膺唯有雷叹而巳聋瞽之言何异梦中呓语足下得不哀其狂而笑兰愚秋辱索近稿极欲求正大方第使者舣舟待发缮写未遑谨以淮肥拙刻一程吐上聊资喷飰无当解颐倘因飞凫愿言嗣响 

　　○与王赞夫 

　　弟临发时殊为嫂氏忧不虞其不起也今得九月廿日报不胜惋叹钟情自是吾辈人足下何以自遣如电如露当作如是观哀怛或可衰减耳绝塞寥敻赖贤主相昕夕羽书多暇惟燕息焚香谈芝讨桂而巳署后崇台迥榭流泉茂林颇自濯濯足散烦襟其地故将薮也宿将家食者不下数人咸以开府有重客间为具钟鼓召客酒半上寿时复谈异时战陈事须髯猬张指天画地的的如画或解衣指瘢悲壮忼慨或据鞍舞矟以示矍铄大类李骁骑射虎蓝田尉鄂公田庄社饮足当半部梨园也不胜大噱昨从李都护提数千骑猎大碛中甲光镜野蕃女汉儿拓弓??作霹雳声剌肥割鲜举酒相劳复于马上盛陈音乐百戏弟意兴殊索然居然一死灰头陀也而来教云云若望弟画奇策佐末议无乃大相谬刺乎嗟乎赞夫足下长松修竹白石清泉何者不足吾所顾乃逐逐马蹄间以壮游自好岂不女?朋笑山灵乎亦愿足下拚此老明经直若孟敏之甑共修宗雷白业一嘘东林遗烬亦复何所不快且闻两宁馨风气日上啬此丰彼安知非造代意耶叔相复尔点额深为扼腕幸愿以顿挫为涵养无以渫越为奋扬则芒刃不婴而气有余用矣审是则何垒弗摩何的不破邪十月塞上巳坚氷非重裘不出无论垂橐亦势不能脂牵而东耳缅想黄花遶篱新篘浮盎与比邻欢呼谑浪乐事可想每一驰神恨无羽翼篝灯覼缕菀结何言 

　　○与邵少文 

　　九月廿日得足下报书具悉尊体康胜足慰惙惙来教词旨婉缛乃云何物何生足当秦州诸作后尘何其言之不情而词之过溢也仆之少也尚不踰人今行且老矣欲与昔贤分路扬镳不亦大相谬悖乎大都此道以气为主持之以志凝之以神气昌与昌气索与索仆赋予既薄采载复单困于羇孤则贫病得以撼其守窘于酬应则流杂得以分其专疲于奔峭则劳勚得以摇其精恬于偷惰则弛慢得以弱其志一日之内攻非一端于定力乎何有譬彼无源之井复当千家之聚尠有不泥淖枯竭者足下拥书万卷左对孺人右顾孺子杜门扫轨则座鲜杂宾举白持螫则目无俗韵咀古茹今扣商激羽此天之所与孰得而扼其吭也昭父尚卧饭甑山中高标远致奕奕如见昭粹札亭风物日佳寒梅翠竹日损浊醪几斛许尘劳中辄以鹤林清蔚之趣当琉璃水月观把臂入林想在改岁清和之候耳临纸惘惘 

　　○与项季舆 

　　七日从驿骑得仲权燕台书乃知吾兄偕长君入白门祠部试事何似可得悠悠乃尔据前牒所云吏部需人甚亟则非虚文可知抑摄事者故为推诿邪抑疾足者先据幸窦邪展转不得其解然淹速之度固有定分但弟忝在肺附不能不为之惋叹耳阖宅康胜事事可娱青山白云故不废我啸歌信自愉快弟天之僇民也寄身绝徼百虑婴心木皮三寸缩项入怀以一日为一岁计明春初夏当膏其辖足下幸贮兰英一石迟中林共话风尘行路难也既 

　　○与木父 

　　万里之游不及捉臂而别临发殊愦愦巳而客枕不寐夙昔情境一一现前不觉爽然失次也嗟乎木父自少而壮自壮而老酒杯诗卷弭耳拍肩即悠悠面朋于世不数数见矧弟与足下风义气分相于者乎知足下亦不能遽忘我也顷从李大将军提七萃出猎烫漠中与秦陇锐头儿扬鞭鸣镝割鲜中野非不雄快第对境豪气易尽殊败人意信老马不复为驹耳不知足下庸渠能阑入少年场依然夙昔狂态耶家仲今岁授徒何所月入供米凡几囊侏儒饱欲死岂虚语邪一笑 

　　○与柯茂倩 

　　弟灯节作万里游时足下拥绛帐卧郡斋不及捉臂而别恨恨之怀无以为谕郡伯长者想能为太夫人具廿毳费比闻巳擢粤西驿程窵远上下束马跕鸢之乡想足下不克与偕耳足下天才霞骞景铄足以鞭挞中原雄视秇苑今既束缚诸生便当埋头制义志以凝神神以御气神气合一纯如木鸡则何坚弗摧何关弗透耶虽理无二致而缓急有序此既超乘而上彼亦奔景绝尘未有江海溢而百川不倒流者也若欲左挟风骚右持帖括首鼠两端遽难责以专壹之效今世非科目不足以发舒愿足下俯采迂言乘时努力莫若弟落落终于不振也翼之兄弟山居想巳落成不知亦念及西塞老客黑貂皂帽驴背呜呜作秋蝉声乎 

　　○与少文 

　　离析以来仆仆长路每抚景有触顿辔踟蹰缅想远韵辄脉脉如醉仆自仲春达晋陵舍舟就陆取道中都洛阳抵关中所历名迹往往而在第恨与俱者皆从军儿日走百里趋利促剌不得休且驿程舆马无淹期徒御告谷?丸稍一寓目辄复舍去安得如云水僧肩瓢顶笠超放自如也大都关洛山川旁魄雄欝殊乏清远幽靓之致每凭高眺迼极目千里寒日澹野风沙蔽天辄令人悲嘅黯黯不自怡顷停车北邙之阳洛水之涘想象畴曩车击毂人驾肩别馆离宫云兴霞蔚于今委之耕牧麦陇渐渐雉雊兔蹄而巳巳经函谷虎牢成皋潼关在昔英雄以智力相角莫不鸷击龙骧狼顾虎据于今声销迹灭凘尽灰飞古冢巍峩残阳惨淡马童牧儿犹能以尺棰指合围战陈处巳登桥陵祗谒轩皇葬衣冠地及眺泰华寻陈图南蜕骨石室为之仙仙飞动自媿凡骨无伯昏瞀人之术从白帝一探真源又恨不及携足下惊人语搔首问青天耳他如往古英哲故宅遗墟或下马摩挲断碣为之欷歔低佪不忍去左右之人孰有知余悲慨之深者偶因邮筒聊用相闻他日山囱剪烛更为抵掌之资耳足下自爱言不多及 

　　○与王赞夫 

　　东渚烟霞频年以来弟与足下迭为主人今复远出信是人间缺陷事何如日坐清泉白石间接席而谈方舟而出以一日当千秋也弟从晋陵取道榆关凡历驿程五千有奇计日七十有七巳历关洛诸名胜地旁谘樵牧秦宫汉阙于烟莽中则不胜雍门承睫之悲巳览嵩少太华仙踪异迹则飘然有佐卿控鹤之想巳经虎牢潼关古战场则令人发嗣宗广武之叹情逐事迁感随境起电露梦幻起灭何常不满达人一噱也第恨所至曰不移表辄舍去然仅胜一室梦游耳他日空山灯火当与足下噉蹲鸱娓娓也边塞苍莽跃马骋望便觉霍霍有激昂气顷与中丞期以初秋提士马大搜黄沙白草间令徤儿射鵰逐麞兔若曹景宗所谓生噉其胃如甘露浆为快耳便中附闻愿言自爱 

　　○蔡去疾 

　　丁亥之岁不肖撰杖赤城道出委羽车殆马烦寄炊牛屋足下携尊过我轰饮狂歌能令稽阮却走荆高无色豪爽奕奕之致恨无画史解衣盘礴传之缣素流传好事以为美谈耳忽忽几廿■〈礻冀〉不肖衰相见凌风流顿尽不识足下比作何状犹能引大斗累数十釂戞紫槽唱大江东去否仆去岁从洛入陕陇纵观边塞沙漠诸名迹间从上郡锐头儿跃马沙碛中逐黄羊射赤鴈颇有曹景宗风槩但恨不得足下豪举一当之耳舍亲项季舆快士也酒态曩为弇州公见赏足下为之坚壁相持未知鹿死谁手韵语亦足鼓吹林壑受知君家吏部公最深今重趼走谒以明国士之感濒行敬用相闻幸有以复有忘曩好请鉴明水 

　　○王伯无 

　　尊公名德风华兼长往哲文心胜韵俯视时流盛业未竟奄然厌世当时衿带之士藉以扬声莫不云合景从足谓一代龙门仆断枿朽株耳亦辱出之沟中收之爨下乃于足下不相闻问者四年于兹足下得不以仆为非人耶所恃寸心不渝或得见亮吾兄兄弟耳壬寅暮春撰杖石梁振衣华顶勌则扣石而歌渴则承溜而饮精蓝??业被方舸联衾胶漆未足比其绸缪琴筑信可方其气类言之唯有延结吾兄才气横绝四海石渠之烈可俯而掇尊公之绪将藉足下光显昌大仆长夏塞上归颇借故人为三径资遂有终焉之志两儿椎鲁稍能捉笔为制义余无足为足下语者因季舆行草草布愫 

　　○金元玉 

　　足下天?超风华高朗而才藻火?雐若练霄神逼眦又若游龙戏海快鹘擘霄非人间所能维系笼罩也且义分英英凌霜贯日一言契合千里颂声居然古侠烈风曩辱不鄙夷托以缟??苎顷竹屋灯火风雨凄然旧游种种现前唯慨慷悲歌拍案而起耳比阙然不闻问知吾兄得不以我为人面而强行者邪去岁从关洛走塞上太华爽拔黄河源委大漠莽苍战垒险绝兵革犀利士马精强稍一寓目恨乏足下英爽之气顾眄风云盾头磨墨诙雄快也季舆高士足下试与周旋固当胜王阿大多多许 

　　○王圭叔方伯 

　　阊桥之别烱在心目间四载犹一日鄙人疪贱何以得当大雅乃尔门下徽烈舄奕掩暎往牒乃久角巾私第侥得之者累累若若莫邪为钝自古嘅之门下龙蛇其德桃李不言既无子幼种豆之谣又笑深源书空之状非门下深抉道秘畴能尔耶不拒不留信为灵哲作用耳不肖去岁作榆中游经岁始归山中每用引领名里佳胜惟有色飞神注顷季舆行时仆适有栝苍之役厓略布衷愫负媿不可言季舆风期?散天韵超旷酒态文心翩翩饶致知必把臂入林也 

　　○王永叔谏议 

　　阊桥之饯胜流毕集宠以篇章荐以琴酒即贤豪俊爽所不能致乃于窐衡含糗之子奄得之遘遇亦奇矣前岁郑生还瓯出翰札并拜屧盒名香之赐读扇头白岳四作如发丹台琅笈倾耳步灵之音也阙焉久不报辠状若为擢发世局日非而足下尚后赐环之命良可扼腕然足下迈往不屑之韵固自廓如且得从子舍帣鞴曲?月氶邑?日侍大夫人三事不易良非虚语仆昨岁走上郡出潼关渡无定河纵览河源太华之胜足咤生平壮游第恨椎不文不及班椽袁虎诸人草檄勒铭坐怖老上休屠耳顷有五云之役而季舆过赤城敬陈厓略季舆酒态文心殊强人意非而夫谁当倒中郎之屣者 

　　○王伯夑 

　　曩徼天之衷得游金昆玉季间由毫授简则藻思飙驰列藉呼尊则羽卮波卷昔琅琊羣从俱善篇章马粪诸贤咸超名理方斯篾矣一别忽忽四易星霜天台既非天上瓯水实为比邻窅若异域唯有浩叹仆去岁浪游榆塞跃马黄沙时从幽并徤儿射猎大泽中酒酣耳热曼声为出塞入塞之歌差足雄快恨乏足下豪俊之气上马着铁袴褶舞??肖数回为快耳 

　　○王伯度 

　　昔我二三兄弟狎主齐盟牛耳坛坫气类相感则丹漆椅桐觚翰抽思则霞兴云蔚被酒跳荡击钵放歌快意当前狂态转剧自谓建安不足八开元不足五也无何仆旅食金陵琴师李生来接翰札蕴结如浣读舂容长律烂若披锦阙然未有报仆初夏自塞上乘驿骑至邗沟舍人方为具食适闻李将军捐宾客王孝廉为经纪其后事甚周今尚在甥馆仆投七而起跣而赴之及至幕府知足下养痾浮玉先发三日矣言念君子实劳我心足下韬精辅饵何恙弗巳岂毘耶示疾随顺方便者耶仆方有古栝之役适季舆来季舆才情酒德足与不佞分路杨镳政恐不能当足下偏师耳 

　　○王伯绳 

　　岁在摄提得侍清燕足下风华标暎朗如行玉山而文情葱蒨复自引人着胜地名园之会何忝山阳殊恨褐父屑屑无好致乃败人意耳伯绳足下一别如雨人寿几何仆顖且秃矣唯刳心太上宴坐觉场斯为得耳其如钝根下劣习障难祛不识足下何以振我季舆兄标致高逸自是竹林一流人足下试捉麈尾与语当不落野狐葛藤耳 

　　○卢叔度 

　　祥风甘露朗润来拂人盖叔度先生其人也仆得侍光尘忽历年所间从故箧检墨妙讽一过聊解结愲而巳仆去岁乃为故人嬲之不置久客西塞窃得纵观边圉秦汉诸名迹经岁始作归计弱植绵谷?丸多病乘之衰相骎骎花冠堕地其时矣每念帻麓翠微之游唯有??辰??辰神往 

　　○与梅季豹 

　　白门为别动历年所不肖弟头颅既非曩态钝劣不减故吾言之于邑足下神标外朗灵气内融翳凤鞭螭行空径度下视弟辈直泥下潜■〈圭黾〉耳玉洞一赋似不从人间来巳而窃读入闽近体诸作即境跖实陈事切情非不天骨森张而造语颇伤率易政如宗门道人登坛说法虽言言真谛未免堕落宣偈窠臼于风人之致似稍有间唐元白长庆体序事如画彼亦自云理太周意太切理周则词繁意切则言激然风趣未尝不濯濯可人也足下之作较之二公离乎合乎足下曩自言不好近体好亦不善此兄自断公案也居诸一集足以雄视千古他作不必广示人可也此博地凡夫未能窥见善逝一毛孔窃欲有效于左右实以古道相朂当不当弗论也弟自己亥携孥入梅屿山中故君家子真所栖隐处垦圃十双税田数畮激流疏沼种豆沤麻颇有世外之想即一麻半菽日不再食意豁如也第天末故人海内名胜每一捐脰辄望风依依兄比僦居秣陵买赋金亦足细君取酒否人言长卿慢世慢心政足传及乘驷马车了不异措大面孔耳令侄豪爽快士落落伍籍尚无泣血以相明者奈何 

　　○李本宁太史 

　　不肖自淝水归偃息衡庐日苦里中属以笔札之役稍尔愆期则诃让随之复有代作声律笺记以干时者乃为想象佞容髣髴媚骨拂情亏质心目为碎芜秽日甚而本根尽拨矣今岁巳入山稍谢劣务料理旧业迈往之心以日为岁子谦东归长跽发函远示汉刻复拜朱提扪心知感拊膺增恧成都之命足为世道一快熊车所至百城望风昔王右军谓彼土山川诸奇扬雄左思蜀都殊为未备千载而下得藉明公补其阙略宁非山灵大幸且右军思一游目汶领峩眉纵观汉时讲堂及问相如谯周有后否白读其书未尝不??辰??辰神跃今且去右军复千余年名迹当益榛莽比欲作数诗以申企慕托之梦游缘家儿痢下十月未差心如棼丝子谦具能言之耳万里云天曷胜延结 

　　○与徐懋吴司理 

　　昨山行殊佳尘襟如涤颇恠吴生对面翠微了无酬酢意兴在瑶筝银甲耳仆往客都门乃为二三少年篡入狭斜中二八代更丝肉迭奏快意当前非不骨腾肉飞去后神思疲薾生厌离心辄作数日恶乃与景升辈复过香山诸精蓝遂欣然忘返巳归卧长安市清梦栩栩犹在晤霭赤霞间山水洞壑与仆信有清缘耳世路转迫被发长往兹其时乎来岁春水门下倘再发兴台荡当物色我于千树桃花中独往之趣非止一日门下勿讶仆漫为雅语 

　　○与冯?岳公祖 

　　台下投传家食四徂寒暑山民未能践夙约负糗出山登堂下称主臣即有炙輠之辩无以自文其罪矣非藉台下破觚为圜安能假其余息白比殊劣劣去秋一病几作岱游重以荒邨寥閴妻病儿稚墙无板筑箐筱为藩径乏开荒蓬蒿茀户于菟暴客相属纵横夕惕朝虞不遑寝处今春海氛告警夷舶阑入内地乡民麻沸不胜流离之状乃知泰始之世野鹿标枝武陵桃源桑麻鸡犬岂不较若河汉哉比闻撰结日富拥书万卷何必南面百城第物情瞻注雷谤渐明东山片石未能终于坚卧耳凉风天未我怀如何 

　　○与王用敬 

　　足下善病无缘过丈室一参不二法门令天女雨曼陀罗耳比闻四大安和深用为慰弟行年四十愦愦无闻犹尔缠缚世网顷亦多病神理顿尽每念一大事因缘未尝不中饭辍餔深夜起坐足下既抱无上法器必须勇猛斩截自求度脱然后持大悲心愿力始大不然见哭兴哀未免沉溺爱河耳即以现前老病为医王便是净名居士拈王?大处此小儿强作解事语不满足下一噱也游鴈山五百钱留之敝箧贯且欲朽犹然未命蜡屐千载向禽何可多得也暂用归上尚图秋以为期 

　　○与潘景升 

　　花影阁长板桥之游别后此乐不可再且无吾辈客也弟束身眢井视足下不啻摩天黄鹄哉弟濒年乃苦儿病不胜刺促何论丹台碧落骖鸾控鹤之人即一邱一壑窐尊瓢饮之享户亦太上所靳也去岁本宁先生秉宪吾淛弟拟出山拉足下及仲权辈就湖山为高会庶几鼓吹林壑一振遗响且兀成先生家居快快宜用相存不图此愿不果良用浩叹弟行年四十性命之学既类望洋铅椠之业尚迷寄径窃念古人不朽大业贵在及时古不暇论即国朝高季廸何景明徐祯卿辈类有成撰皆在盛年恐一旦脱不可讳赍志黄垆此实志士之所深悲也中夜拊膺若坠溪谷晦谷师来辱寄涉江大什汰涤精莹百炼千流唐初四杰足与分路扬镳明兴作者数家未免中有舛杂之恨若至思致绵密才法相须未若髯之逸羣绝伦也名山之业其在斯乎弟虽瞠乎后尘不敢以驽自废明春拟俶装寻足下商订此业迷津大筏舍子其谁裁书叙心临风延竚 

　　○与郝仲舆使君 

　　台下何负于令也而诼谣者刻画而文致之惟恐不密不过欲令受者愤懑抑塞牢骚无聊咄咄书空彼且从旁而睥之以泄其所不快耳不知达者能以梦幻泡露一切空之谁为受者造化小鬼竟柰公何可发一笑也曩者澄江官署杯酒寒夜亦曾剧谈至此今春抵吴门过王校书半偈庵方知台下诖误之由校书能言台下神宇恬谧立?乞不为动益信台下的有定力乃知畴昔之夜非漫为雅语也第恐闹场易于休歇冷寂未免萌芽愿时以慧锷伺之一起便咄天咄便消昔印公寓书苏公有云功名富贵转盻成空何不寻取本来面目万刼常住此真甘露门哉台下天颖雄超灵根猛利筹之烂熟必不以此易彼白迫于妻孥以鼻息仰人者二十年于兹若亡子薶没衣珠而伥伥行乞也今且憬然汗下早晚决计割空山一坐具亟为将得去地东林宗雷我师也幸台下开我迷云郑中丞遣徤儿招之榆塞署有林泉亭台之观足散人怀不致岑寂也翘首名园徒有神往 

　　○与程仲权 

　　弟自惟介麋之性宜于邱樊乃今不安于樊自我黥劓羁靮之又岂制命者之故耶西塞祁寒木皮三寸身非金石日暴霜露赖贤主人羽檄多暇相与参印无生针芥相投差解抑塞耳季豹化诙异物友道阳九岂胜摧痛想巳归榇宣州两郡君能继先绪否遗稿不致散逸否此固后死者责也言之于邑潘髯比相闻否二三兄弟鸿裁景铄更霸主盟乃足下独标神韵自立炉鞲更自奔轶不以我之不类累用鞭棰其如驽下不力何来春不识得一胥晤商订此道不仲嘉少连二君并为致区区 

　　○王伯度 

　　仆今秋奇病入腠濒于死者数四黄门公至弟始离床第尚如出鷇寒雏负风欲仆竟不得把臂道契阔不胜菀结大什蒿目不能竟读矧光恠注射夺人日睛耶咄咄伯度赏音析义千载诙难子建有云后世谁复相知定吾文者伯度足下举今作者粗得其概敢不陈之伯度以求折衷焉仆窃谓国朝再辟区夏神气亶厚国初若高季廸杨孟载刘伯温徐幼文诸子咸斐然自成一家言大都无不矩矱全唐独运胸臆即近体不无中晚纤弱之调尚沿元季余风稍欠铮铮耳然遡其源流若禅家宗泒虽宗分南北自是一门超出妙庄严路自兹以降代不乏人蟺至北地信阳??间然争雄斯道为之一振何李骨力虽较矫劲究其深诣未必远胜高杨诸子也嘉隆之际作者七人嗣后宗派既杂旁流溃出遂颓然不可坊矣盖弇州主大直欲体具百家苞括?木今古岂不汪洋万里崩奔自恣哉或云太贵富赡词多填实求其风雅相宣情境互畅较之唐人有间矣似非过论济南以高华嘹喨取胜非不金茎玉树月鹤霜锺第语过清空意少变化如五音亮节必无渊闳悠长之韵五味爽口自乏隽永滋旨之味一时寻声附响者靡然从风无不速肖若孟之效敖夫技之浅者仿之则易入境之深者拟之则难穷审其速尚如此则济南不无遗憾哉于是词家徒知厌薄摽剥辈又漫不知宗旨所在乃各立坛坫务标一帜或持一说者以谓古选必斤斤步趋汉魏近体必字字临摹初唐路非不正功非不力所就非不宛然唐音也第旨娥之性情颇为拟议所拘又且不敢熟读李杜高岑韩柳元白诸家以穷其变究其归宿不过词家一剪彩琢叶手耳虽琱绘满眼殊少气韵生动之趣或持一说者以为诗为心声直抒吾之所欲言情境无尽吾诗亦无尽当其目之所触牛溲马通无非上药外无乏境内无乏思此论未尝不合作者之旨但取材太杂则有秽冗之讥矢口成篇复伤率易之病究其归宿不过词家一丛谈小说部耳虽胸次如洗殊少陶汰谨严之法又持一说者立意以枯淡?远为宗清癯骨立宁为生硬而不为圆熟宁诙冲夷不为浓艳残山剩水非不清绝政如赵令穰画情境不越百里究其归宿不过词家一声闻小乘耳虽洗涤雅洁殊少博大浩澣之观呜呼其中矮人观场者或各为楚汉左右袒且信且疑终无成立此道不复归一无论古法即何李宗泒亦不可续矣殊不知此道元到至稳惬处方论美恶欲成佳诗必先寻佳韵未有佳诗而无佳韵者也韵有宜于甲而不宜于乙宜于乙而不宜于甲者题韵适宜若合函盖唯在构思之初善巧拣择而巳至若七言歌行抑扬转换用韵顿挫处尤宜吃??纟理会此处最能见人平日学力浅深工夫疏密乃至排律长选亦宜斟酌韵脚稳妥庶无牵强搭凑之失境固万殊情非一绪文生于境若水性然曲折方圆随形肖象渟渊则寂溅濑成喧风鼓之而漪生石触之而涛激故情有欣戚悲乐因焉不即不离斯为恰好陈固不可太新亦不可庸固不可太奇亦不可浅固不可太深亦不可轻固不可太重亦不可涩固不可太滑亦不可所谓道寓诸庸过则失之矣夫星辰之昭回山海之流峙何常奇特而烟云晦明风涛荡潏千变万化不可胜原何其奇特若此耶今人有好奇者辄肆然欲别立炉鼎务为恠硬磋乎古人异才尚恠者岂后于今人哉以其牛鬼蛇神湮没不传耳且天之赋才有大小若凫脰鹤胫鹄白乌黔咸有定品人能尽巳所赋之量务极其致不以己之所短强为恢张不以己之所长极流泛滥必也范古矩度傅我神情则无不传矣公安袁石公持论甚好真如神僧以嘻笑谩骂作佛事此为上机者说难诙下劣者言也当识其矫枉救过之论无滞于筌蹄可耳夫古德说法或为解缚或为破执缚解执破更有何事若复解破不巳终滞解破名相病巳服药药病为病钝夫不解石公教外之言何以异此倘不意领心会其不流于打油钉较者几希仆夙有志此道今老病交侵终于无成不胜悲咤读析醒草不觉跃然的知当今作者唯足下才力骎骎可造古人畛域漫抒狂诞之见请证足下此言唯足下可以闻此或并示黄门公及伯无元玉汝苞母令他人知行且箝我于市矣便中有以复我破我疑城 

　　○答钱简栖 

　　仲秋之朔不肖忽遘奇疾寒邪入腠风火炽煽四大噞喁沸鼎中不粒食者四十日比奄奄一息若溺余之灰暖气欲绝不绝耳佳什尺素忽拜远命乃令儿辈长跽卧榻下间奏一二篇不肖拥败絮而听之怳若赵鞅梦之帝所洋洋乎钧天广乐九奏万舞泠然善也无论枚叔七发孔璋檄草矣剑策当与越绝诸书并传陶通明刀剑录直土苴耳足下天才珠联景铄足以鴈行延清子安辈若不肖天赋既悭方幅亦窘曩时计在中岁抱影一壑料理此道固不敢望妙奢摩他十地果位傥得一证小乘辟支如河伯沾沾自多而巳不图年将及艾而百病侵凌目力惽瞀始知造物欲藏我拙故阨我我奈何以衡造物为耶友人王君为弟编辑诸体计得若千篇异日未免灾不藏之家塾敢以?晏先生累足下明岁为次儿娶妇后便欲携老妻别结松间一室修持庞居士净业聊以勾当余生世路不堪着脚百念灰冷惟有二三故人情痴未断每一悬注辄脉脉如醉耳 

　　○答范东生 

　　乙巳岁仆自西塞归忆与足下依依舟次一别五六年闻问阙然每一悬注辄用悒悒耳仆自仲秋婴奇疾诸医袖手巳分岱游幸一线不绝机发于踵今尚如人腊日卧床第间啖薄糜不满一杓姜君至拜尺一扇头四作令儿辈泠泠奏之仆据槁梧而听不觉洒然若吸云表之露吾兄近作一洗今人习染其旨趣?淡在唐则的然常征君储侍御张曲江鴈行也信如人外品品外泉又如坐武夷九曲赤霞中聆谢英妃抚长离吕阿香戞圆腹殊非世间比竹之音也快当何如弟年来有兄之丧家无当户又苦婚嫁相仍游装顿尽壁徒四立曩曾劝兄樽节不图吾自蹈之吾人孟浪大都类是明岁为次儿娶妇后当与老妻别处静室精修净业以为他日去路资粮耳仲权能呼而不能吸宜其短辕促于长路也岂胜沉痛今其妻孥不致失所否便中幸乞相闻庶慰恨恨之怀也 

　　○答刘以吉驾部 

　　奉暌光尘忽更伏腊言念君子实劳我心今者足下显陟清华回翔粉署遘风云之嘉会贝?卷高皇之旧都读古今书友天下士凭高一呼徽音四溢无论通都大邑即穷壤绝溟无不延颈东瓯刘君今之子政孝标也甚盛甚盛伏念足下天牗六虚目营九有独立无偶迈往无前权衡千秋品隲百氏较若陵云之木轻重不爽其锱铢秦宫之铜莹澈毕洞其心胆匪曰人工实繇天纵者矣今既谢去括帖高轨皇涂左之则周召之勋右之则扬马之烈苞举并收亦复何所不诣耶惟在韬练神明以供吾役而巳弟雕虫乏技画虎无成曩辱足下欢■〈目匿〉无间已复策我以修名勉我以盛事始谓足下谑浪之谈漫为抵掌之资也嗣复申之以绪言继之以华牍弟拊膺内惭引肮仰叹未尝不欲乘日之车问途万里长鸣一逞以答深知其如志口摧落精巳销亡每抚陈编徒有增嘅耳嗟乎华不再扬蒲先秋陨夫复何言去秋时命不融阴阳为寇巳分赍志黄垆委魄长夜幸留视息日就嬴弱加以婚嫁相仍百责交萃若来札所云恊唐生之雅言仲长之乐志兹实上清之所靳岂凉德所能堪哉比且诠次旧作类为一编譬彼鸣夜鸱鸮不自知其不祥照水华虫每顾惜其毛羽弟之不能弃去何以异此然必欲佳序?之首简庶几鼠坻牛场因君山而解嘲卢恠郊寒借昌黎而树颊相见有期言不多及 

　　○答林孺苞 

　　长须持一函至跫然空谷之音也发读三过故人须眉怳然如觌喜浣可知所附陈君尺一竟成石城故事矣弟前岁病甚剧伏枕作书与伯度累千余言妄加评隲声病之学且并取衷于仁兄不知曾达尊览否今人往往论诗以谓古今人不相及若秦越然弟窃谓古今不相及固也然时有古今而境物色象无古今目之所触心之所感古今同也苟能极吾情境之所诣尽吾赋予之所分短不引之使长长不促之使短若凫脰鹤胫各全其天不以拟议牵合损吾性灵直抒胸臆我去古人何必有间夫汉魏之不能为三百篇非不能也盖情源既滥势难拘格格与时迁欲其不变不可得也其至焉者即为汉魏之三百篇可也其降自唐宋皆可类推然三百篇未尝一日不在人间若云删后无诗则鸦鸣鹊噪笛韵蠡音皆瘖然无声矣今之论诗者必曰何者效汉魏何者效六朝何者效初唐盛唐字字句句而摹之此乃汉魏六朝初盛之面目非我之本来胸臆也昔人尝以禅家设谕禅家自南岳临济洞山诸宗以下镫镫相传心心相印前心后心相去数十世若合函盖者心性之学也匪曰其貌无佛祖肖也其声无佛祖似也无弗披祖之衲也无弗趿祖之履也夫相马者所贵灭没能致千里也非骊黄能致千里也若曰必欲斤斤以摩拟为极则则优孟不独并其容止折旋之似叔敖也虎贲不独并其面貌举动之似中郎也又曰古人法度格调不可踰越尺寸此语信不可诬然举今人之集巳传者试核其体何尝篇篇无古人法何尝言言泥古人法调叶境融自无四声八病之失矣昔人所谓善学柳下惠无如鲁男子米海岳临智永千文无　笔类智永自深得智永解悟者所谓精髓解悟者心学也形貌位置者时变也藉令叔敖复生今世将冠古之冠乎服今之服乎其不变者心也其变者时也若以衣冠礼貌异于昔遂云非昔之敖可乎唯在灵心独浚得其欛柄耳承命诗序弟不■〈女间〉于文使者翘足待发勉为刻烛了此大什刻成幸即寄示 

　　汲古堂集卷之二十七 


　　●汲古堂集卷之二十八 

　　东瓯何白无咎着 

　　祭文 
　　碑 
　　疏 
　　跋 
　　释问 
　　赞 
　　偈 

　　◆祭文 

　　祭郑司马昆岩先生 
　　祭刘景洲先生 

　　○祭郑司马昆岩先生 

　　于虖嘉隆以还代有人焉蔚为名臣公胡卓然彼其所造各立坛埏或谭名理或托空言或矫以刿或介而坚隘尠广受爽乏精研泥不达变沉失几先互有所短均之则偏孰口我公独操其全左宜右有画方画圆藏之浩浩出之涓涓理撤理障言遣言筌施之功业舄奕昭宣发为论著典实可传处则龙偃出则鸿鶱徽猷风烈无忝名贤白也曼士蓬累邱园风蝉露鹤自鸣其天公采奥渫度越拘挛戊戌之夏聿来海堧惠而好我忽枉高轩谈倾芝桂气洽兰荪鴈荡之趾灵岩之巅佛庐夜火禅榻风泉倡予和女躐险钩?平子绝倒阿大蝉联公曰乐只于焉可盘幸以余日幽期是敦未几别去岁星四迁公起卿寺趣驾南辕邀予胥会载枉华笺爰策我马言戾长于奉常清秩斋阁萧闲太邱道广元礼名尊鸿流萃止文酒长筵猎缨高论四座骈阗价增推毂惠重分毡载燕载笑三月告旋念我终窭乃橐乃饘巳建羽纛出抚延川曾不阅岁??岛使三存促膏我牵有徒啴啴乘坚筞肥馆有授餐入门一笑屐齿为穿时逢款塞德化漫澶登台授简振旅开尊高凭大漠俯眺平鹴左引张掖右控楼烦近瞻青海远望乌丸千雉霞蔚万灶云屯我师斯赫敌可气吞予曰雄哉百二重关何坚弗摧何鷇弗探纵而互市无乃长孱公曰咈哉丑徙实繁时而即叙时而崩奔或拊或挞可縻可剸五饵三表汉过不先营田修战我握其权赴机若蹶捷于转圜孟冬八日有风自南绕室揫紧直拂旌旃公占曰敌将闯其蕃衣袽甫戒狼望俄燃公运方畧飞檄孤山乃诏柱帅中夜戒严撤其故垒聿趋南墩过而后击渠魁可??韱敌果麕至我则鸱蹲倏而伏起一鼓而前乃俘元馘尽詟游魂予当臲卼寝处靡安觇公暇整色霁词温无何奏凯献捷辕门公出厥绪亦揭以掀燕然之石我笔匪椽脱有班掾青瑶必镌公于暇日手授一编曰壮迨老有作乃诠君其我勘是窜是删予谢不敏退处怀铅大言炳炳小言諓諓悬黎木难盘错其间有鼎苍蔚有龙蜿蜒名山之业庶几不刊岂无璀璨务华绝根岂无钩棘气蕊神刓惟是理胜结为大年一辞何赞予实冥顽野麋怀故不单?斤乎樊心依涕恋欲发仍邅公为治装出饯东阡扬觯告予行矣慎旃订言在昔期以弗谖鼎湖可憩好溪可沿君其撰杖予将挂冠丹灶尚暖鸥盟未寒挥手长迈涕泗汍澜寻闻显陟移镇桑干臂指九塞锁钥重阍秩晋司马赏及世延冀襄大政为时仔肩胡遘末疾入腠靡痊远道莫达忧心孔??肙计音三至长号失咽公乎巳矣天道何论生平知巳国士深恩畴望我腹畴安我廛汤汤沧海精卫难填人如可赎奚惜身捐忆公树立未易更端孝友作基忠信为垣大犹是经秉心塞渊丁年射策通籍秋官法惟平允肺石无??免继典兰署复掌天铨振幽拔滞糺缪绳愆杜门谢谒腻视权姧片言枘凿华组浮烟有愚者谷天逸云眠迫而后动匪羡匪援两秉宪节三抚通藩绥驭缓急革?毕革?奉诸革?喜汪濊之泽吹万蔫绵如桴扣鼓若锺在悬凡兹巨细莫可悉殚信如公者弥久弥鲜矧诒庆祚浚发璇源重光奕叶宝树猗兰雾冥豹蔚海运鹏搏仙都之宅欝欝芉芉来骑真气返驾云軿念兹大造目断脰悁何以诔公跽奏哀篇亦有旨酒藉以芳荃惝怳有觌文螭连蜷 

　　○祭刘景洲先生 

　　于乎维翁风华夙朗晚游頖宫其声隆隆起诸生中仪则振鹭文则雕龙陵阳不剖大美弗庸纤芥取与严于律躬宁过于隘耻蕲乎通翁之先世素称饶裕及翁盛年稍稍废箸岁八廪饩击鱻供具能令二亲忘其食贫不匮之孝以遗后人躬虽弗融明允有子濯濯次公崭然在稚日诵万言瀺灂百氏发为文词风行湍驶翁亦曰嘻儿驹方齿衔之橜之可致千里甫及弱冠遂举于乡洸洋自恣大业日昌伟节最怒白眉称良岂唯称良孝友天笃桁无常衣室无私蓄师友父兄一门雍睦问难质疑不出于塾洎乎次公迨成进士始典骑曹佪翔南署奉使东旋彩衣燕喜翁先卧痾未离床第侍寝承欢辅以药饵何筭弗绵何恙弗巳翁亦欣然渐为进七凡我亲朋问遗错趾期翁霍然计日可起何图天年终困二竖于乎岂无显融赤车生耳宁不怀归王事靡盬翁有令子驷牡騑騑俾尔昼锦丽服有辉亲侍殓含以届大归乌鸟之私亦其庶几岂无黄耈一坏立朽虽美弗彰莫为之后翁有令子为廊庙珍宗社之寄以俟经纶潜德用光千载若新顾所歉者吾?亲友粤自壮龄以至白首晚节之盟推翁祭酒山水襟期冀日携手何意返真廑踰下寿言念畴昔能不涟洏何以酹翁桂醑兰卮凄风春飒断云昼垂翁知无知悠悠我思尚飨 

　　◆碑 

　　吹台山大寂和尚建无量寿殿碑 

　　○吹台山大寂和尚建无量寿殿碑 

　　当瓯城之南有山立?乞立云杪厜厂?义旁礴而表于东海者为吹台山邃窅闳深茹吐雷雨郡当暵旱时览其巅有云如箕寻腾上为白虹肤寸合而雨立至图经所称王子晋吹笙处若其复回襟抱滀精孕英信为石室之外馆高真之灵峤也乃有开士霖公道行坚忍俗为吾郡宁村许氏子弱冠行游四明颇工绘事寻还天台薙发受戒万历岁在庚子师振锡兹山乐其閴寂乃结茅山半发大宏愿誓以立禅参法悟以为期日夜经行持诵佛母阅数月两腓膇兀?重肤理龟坼血液滛滛承骭而下久之始平复身不坐卧四历寒暑腓尣?重而平平而复尣?重者数四盖其忘身为法精颛类若此于是四众感动檀施云集乃于甲辰岁首建无量寿殿中刻丈六金身弥陀一躯殿四周甃以砖甓高广宏丽巍如翼如掩暎于丹厓翠壁间怳若赡养之境四宝严错莲花行树种种相好见者如亲承如来法会林园水鸟俱演微妙之音无不欢喜称未曾有越七年复于殿左建雷音阁并塑左右二菩萨其费悉出于众唯基则施自王门陈夫人也师夙精画像前后所画诸佛菩萨以万计流诸人间一日过予观梦庵而告曰霖之精勤盖二十年于兹至若创殿始末子之所知也子其诙我记之刻之贞珉以垂永久然诽谤日起訿訿相属岂雕矄之季吾法不欲兴乎何其不誉之甚也子幸并有以规我予曰予凡夫也乌何知无巳请以师昔之告我者告师可乎师昔尝以语我来曩当立禅经行时久则神谷?丸恍若四大飘忽罡风霏雾中顷见空际修罗奇鬼向人狞猛状或见云君天女华鬘璎珞容饰妖丽交相娆扰我以智镜一咄顿销渐见赤光万颖从东方吐下瞰海气融液若五金在冶少选而日驭巳浴扶桑之上矣夫修罗天女外魔事也师能摧伏矧内境可不务平今师稍巳安隐当于二六时中念念思惟夙昔坚定之行即断臂木?片骨无以过当知妄无自性随处发生反而求之以大法杵坏人我轮心与空应讥毁赞誉刀割香涂等也何关忧喜益足以表我慈忍功德耳庸何伤师怃然有间曰居士命之矣顷又曰我之气力尚强愿以十??精绘佛像满八万四千数散施天下俾在在处处无非我精之所注神之所向也然非通邑大都不足以流布我且肩瓢北诣金台矣子再为我言以为北行劵予跃然起而作礼曰吾师愿王上极须弥下穷娑竭无以为喻虽然予亦有进焉愿师当其含毫吮墨时不作法想不作画想法界无尽我愿亦无尽于一毛端出十万亿剎于一一剎中坐十万亿佛于一一佛口说一一法如是则微尘国土皆师一念之所含摄熏注也八万四千云乎哉师曰如是如是予勉叙其开山始末因并及师愿行之概云乃重系之以诗诗曰 
　　吹台之山去天盈咫昔闻真仙于焉爰止越二千年畴为法嗣曰有霖公是大雄子　愿王宏重道力精坚以空为观以立诙禅四众咸集渴骥奔泉琼宫宝网剎那现前　我法本空非真非妄人我相摇即非实相能克有终唯道是尚如泥塑人何誉何谤　雷音常震佛日长圆定林法眷薪续灯传我撰斯记贞珉用镌与山共久弗崩弗骞 

　　◆疏 

　　鴈山重建真济寺疏 
　　有门法师讲法华?义疏 

　　○鴈山重建真济寺疏 

　　鴈山真际寺者名剎十八之一也祥符缘起旋赐额于熙宁初地效灵实会昌于有宋绘峦绣谷涌七宝于莲台槩日梯霄象双林于桂苑蒲牢吼夜百簴聋山迷迭嘘芬四天写霭况乃寺当外谷地接灵区论旁魄则伯仲昆仑表山?君山?粦则儿孙嵾岭龙湫飞舞笑匡瀑之无奇鴈宕溔洋睨具区之有涘洞穹窿则平吞林屋峯崱屴则眺视霞标信甲胜于东维独标奇于南戒者也是以数成有坏久就荒芜末法寖微鞠为茂草莲销柱础非关玉观之灾烬冷炉灰孰辨昆池之刦鹿园为野狐之窟香林作宿莽之场莫覩慈容唯见寒潭来满月难寻香积尚闻流水绕斋厨驯扰伊尼衔宝花而谁献经行老衲礼废塔而兴嗟乃有圆相上人缁流翘秀同心真量共主此山始挂锡于安禅口裁安众继垦田于兹地力愿兴衰嘘慧焰之末光浚法源于久涸爰谋旧址载构禅宫賏?心道力之较轻难动给孤布地虽机缘之未熟愿追文吉开山乞逋客之芜言代上人之莲舌敬抒短疏用告檀那佛以施舍而度贪悭行以微因而结胜果始感芜废悟无常而达真空行见庄严托假合而参实相庶累??聂而成明光之锦冀勺水以添法海之波福不唐捐功难思议 

　　○有门法师讲法华?义疏 

　　夫以能仁灭度灵论托义于多罗列祖传衣彼岸借资于宝筏是则多罗乃载道之车宝筏本涉流之具姑存蹊径聊诙下士之津梁一落筌蹄巳匪圣人之心印蟺自季叶谁解拈花浩浩恒河算沙莫穷其??胶??葛弥弥幻海望洋讵测其端倪脱不藉以言传亦何从而悟入非夫心含智海性彻慧灯者乌能采尺壁于昆邱探?珠于赤水者哉乃有法师有门辨才无碍神光灌顶早发胜迹于龙邱祥露沃灵夙植净根于鹿苑博该三藏不殊玉海之储珍理悟一乘何异金瓶之泻水挹教源于阿耨清分四帀天池演秘旨于崛山声叶七行宝树机锋发颖铦如利锷之开函理窟转圜应若洪锺之承簴于喁振杪舂容天籁和鸣漰湱扣虚吐纳潮音荅响冥心止观绍嗣台宗铜杖蒲团夙悟于圭峰丈室芦浮杯渡爰止于无相道场始谈楞严于翠微一敷高座继说大乘于梅屿载转法轮四众皈依遍洒弥天雨露十方骈辏同沾大地醍醐唯是?义难宣宗风未畅机分小大之别道殊半满之科九喻三周即浩刦莫窥其窔穴?奥五?十妙非圣智孰究其渊闳于是十方四众齐口同声重请法师更撝麈尾俾杇宅通入大之文轨化城引不坠之昔缘高揭摩尼烁景垂辉于?夜重磨鞶鉴溢精益焕于迷涂妙应环中何论止啼黄叶慧分牙后尚看舌涌青莲敢告檀那乐成胜会孰不耕而有获实持俭而报奢狮子一声百兽振惊于威力龙门千仞羣鳞嚵嚼于悬流钵飰遍人天似乞众香之国金钱布兰若如参祗树之林信虚往而实还因希有而难见者也 

　　◆跋 

　　跋乐洲上人除散花疏后 
　　书叶子考毋氷霜完节册后 

　　○跋乐洲上人除散花疏后 

　　予曩从居士家与观追荐法筵顾其坛宇靓洁旛花庄严主礼惟虔僧仪惟肃油然生信心生欢喜心生皈依心及至丙夜燃药师灯缁流溺于邪习环绕灯下谓之散花交相嘲谑哄然一堂圯教渎尊莫斯为甚则向者庄严虔肃之容尽为戏论信心欢喜心皈依心立成退转窃谓是辈不独令其先灵没在苦而又令巳入泥梨如箭吁可畏哉巳乃诏主人设谕而告之曰今有人焉适值父母疾病阽危百方救疗不可得忽遇流水长者子施以灵药病可立掇也其人将进之父母又令左右杂以鸩羽乌头而饮之遂令父母号咷床蓐而死彼不独毒其父母而复陷巳及左右人寘于大戮亦人情乎今之法会始以庄肃冀得宏资冥福继以渎慢反令增长罪何以异此时諐予自恨道力微劣不能为之忏悔拔罪又自恨德薄言轻不能家晓户说令其永改邪习归于正途往来于心十稔也不图乐洲上人乃有此疏上人戒律精严瑜珈龙象深愍此举溺而不返乃为疏文以告修斋善信及在事法侣敬遵明教永改前非矧散花运想自有成语具在科仪何乃安于俗弊自贻黑业邪嗟乎西方圣人悲愍末法众生娆于魔事辄以显化力托之尊宿密传心印摧伏邪见归于正见兹则上人其人也唯愿大众读此憬然汗下永永遵行断魔种子续佛慧命闻者见者同证菩提岂非斯道之大幸也邪 

　　○书叶子考毋氷霜完节册后 

　　往叶母失所天不难以身荐螾蚁顾呱呱在抱冀存叶氏一线耳今天与之年黄发完节且见子考成立抱孙绳绳矣何者不足母所子考非有衿绅之贵金张之游也往往见礼于鸿流名士何哉岂非以母令耶母固十室之邑不二一髽耳天下抱节以礼自坊者匪特一母而或泯泯无闻而母独得诸名家篇什踰于华衮者何哉岂非以子操士之行有以致之耶是则是母是子交相重者也虽然当母之抚遗孤也日岌岌濒死之不暇即今日之扬诩岂始愿听及然母子非为名高也者即一二歌咏之不足抑亦人彝天道也哉 

　　◆释问 

　　周生以清善博士业将舍所业以业诗何子作释问篇以诒之 

　　○周生以清善博士业将舍所业以业诗何子作释问篇以诒之 

　　周生以清游于何子之门何子支离其身拥肿其质居无常处行无常迹土木形骸悠悠忽忽盖三月不庭矣一日周生侍而请曰先生何以教之何子嗒焉隐几作而言曰若余也何足以知之若余者所为天之畸人也不理于人也亦巳久矣子将奚法焉且夫举世彼有昭昭挈挈目??智矜捷如建鸣鼓若揭日月匪氷而寒匪火而热总辔康庄趋时若蹶莫不据要津离澳渫步玉堂上金闼鹤盖成阴车徒塞咽鸣驺而入除道而出余独愦愦昧昧色辱形秽鱼处于陆雉游于翳庄龟不灵宋鶂却退不寒而慓不阴而晦违时陆沉物情屏弃手足皲霉颜色憔悴商颂之音若出金石而满天地彼有霜纨雾縠纷纶繁缛藻锦氷绡焜煌刺目狐白却寒阿锡清燠襞积峰皱缘饰波蹙以遨以盘是御是服招摇于市荫暎台仆余独蕙带荷衣岑牟短后黑不待黔蒙茸尘垢正冠绝缨捉衿露肘败絮是拥自参及酉人皆嘻嘻彼何者叟亦孔之艰胡颜弗厚彼有援琴拂纟??考钟命簴泠泠参差渊渊兆?鼓鼓丝肉纷纭清商小部银筝秦声琵琶胡语按六么促鴈柱和阳阿歌激楚莫不骨腾肉飞赴节起舞余独偃仰空谷介节孤峯仰闻天籁俯聆壑淙灌木悲吟含商扣宫金石烟濑笙竽松风情为之移耳为之聪自谓音乐之至谐而不知人间声伎之工也彼有熊蹯豹胎鰕臇鸡跖钓引鲈肪弹求鸮炙冐以山肤和以芍药金液玉醪飞觚腾爵余独不厌糠核蕧藿半菽厥状鸱夷枵然其腹羹乏芋魁饭无脱粟此昔人之所羞匪吾生之荼毒也若余者落落无所容何异乎惠子五石之瓠栎社之樗立之涂而匠石弗顾信吾身为悬疣而众人之所同去也子将奚法虽然余亦有规焉夫仁义裂而纵衡出道德漓而刑名设至若短长捭阖章句占■〈亻毕〉业无常师缤纷百出分源殊涂衲凿杂沓仁义道德于是荡然益蔑矣士丁斯时即负乌获之勇操庆忌之捷具左徒之才持犀首之说欲求中窽破的投迹合辙犹之乎呈冠裳于躶水之乡资章甫而适诸越也余将艳子以新洱饵子以利禄抽风尘之肺肝饬圣贤之面目指终南为快捷方式筞要津之高足宁诡遇而获禽母正身而失鹄猎荣取资信如丈人之承蜩则庶乎可免余曩蒙之诟辱子舍之而弗由夫乃学步邯郸失其故步媻跚匍匐周生爽然有悟载拜而起先生之言一何纚纚小子不敏敬闻命矣小子窃有疑焉愿因先生其终教之吾闻足于内者忽其外得其精者忘其麤自行??自媒智者弗居被服纨素不衷是虞滛哇之乐饮食之欲窒聪腐肠饕人所须是以首阳之薇甘于方丈之珍陋巷之瓢重于千驷之车若此四者实衜之螙匪德之腴小子不敏得志弗为余曰善哉子之言也鱼相忘于江湖人相忘于道术若子之言应物而游不囿于物逍遥之游期以异日我其迟子南游乎罔??良之野北息乎沉默之滨西穷乎冥冥之里东贯乎鸿蒙之津周生避席相视而听小子不敏敬步后尘 

　　◆赞 

　　阿弥陀佛 
　　为路上人题其师无尽和尚像 
　　杨木父画小像作圆顶相戴斗笠着坏色衣戏为此赞 

　　○阿弥陀佛 

　　如是我闻文佛所说赡养教主曰弥陀佛放无量光如亿日月慈誓普度十方含摄十方如来出广长舌说诚实言亦无等别幻海无边剎那可涉愿为慈航信为智楫以念摄心以心印法九品莲华万修万结 

　　○为路上人题其师无尽和尚像 

　　咄咄阿师超然道韵南宗寖微师嘘其烬载燎载扬宗风大振如喧春雷蛰封斯奋如甘露门菀枯同润我昔谒师歹闻余论末由从之巉岩千仞法嗣路公能发厥蕴目击道存心心相印浩刦剎那灯灯无尽咦一门超出妙庄严路头蓦直何须问 

　　○杨木父画小像作圆顶相戴斗笠着坏色衣戏为此赞 

　　滑稽玩世方朔于髠其伦乎不拘小节罗友景纯之伦乎诗中之画自写尔真画中之诗自传尔神非仙非释非儒非墨任运腾腾自行胸臆所谓其妻不识而友识之者耶 

　　◆偈 

　　幻由上人谈经后屿精舍以书招予不果往偶作墨竹题偈奉寄 
　　立春后一日大雪大观师过访同作一偈 

　　○幻由上人谈经后屿精舍以书招予不果往偶作墨竹题偈奉寄 

　　亭亭翠竹真如相体直心空似和尚节外生枝枝叶生忽与眼根添一障如来说法七七年点墨何曾留纸上阿师通身出广长说出真如作何状我不来时却是来聊付此图包雝?缶酱 

　　○立春后一日大雪大观师过访同作一偈 

　　氷因春入融为水雪为风寒剪作花试与老僧闲竖拂不知门外路三义 

　　汲古堂集卷之二十八